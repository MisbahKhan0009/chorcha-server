{
  "title": "সম্মিলিত বোর্ড ২০১৯",
  "subtitle": "ইসলামের ইতিহাস ও সংস্কৃতি (11)",
  "questions": [
    {
      "number": "1",
      "uddipok": "স্বনামধন্য 'সেন্ট্রাল গার্মেন্টস' চেয়ারম্যানের আকস্মিক মৃত্যুর পর তাঁর শ্বশুর মি, মাহিন চেয়ারম্যান নিযুক্ত হন। দায়িত্ব গ্রহণ করেই তিনি নানামুখী সমস্যার সম্মুখীন হন। সমস্যা মোকাবিলার জন্য তিনি 'কঠোরনীতি' গ্রহণ করেন। অবাধ্য ও দুর্নীতিগ্রস্ত কর্মকর্তাদের তিনি বরখাস্ত করেন এবং চেয়ারম্যানের মর্যাদা বৃদ্ধির জন্য নিজ অফিস কক্ষটি জমকালোভাবে সজ্জিত করেন। প্রশাসনিক শক্তি সম্পর্কে কর্মচারীদের মনে ভীতি সঞ্চার করতে চেয়ারম্যানের কক্ষে প্রবেশে কড়াকড়ি আরোপ। করেন। তিনি অফিসে সার্বক্ষণিক নজরদারিরও ব্যবস্থা করেন। ফলে সর্বক্ষেত্রে তাঁর কঠোর নিয়ন্ত্রণ প্রতিষ্ঠিত হয়ে 'সেন্ট্রাল গার্মেন্টস' পুনরায় লাভজনক প্রতিষ্ঠানে পরিণত হয়।",
      "tag": "All.B 19",
      "sub_questions": [
        {
          "label": "ক",
          "question": "কোন সুলতান মেওয়াটি দস্যুদের দমন করেন?",
          "explanation": "সুলতান গিয়াসউদ্দিন বলবন মেওয়াটি দস্যুদের দমন করেন।"
        },
        {
          "label": "খ",
          "question": "মোঙ্গল আক্রমণ প্রতিহত করতে গিয়াসউদ্দিন বলবন কী কী পদক্ষেপ গ্রহণ করেছিলেন?",
          "explanation": "সুলতান গিয়াসউদ্দিন বলবন মোজঙ্গল আক্রমণ প্রতিহত করতে বেশকিছু পদক্ষেপ গ্রহণ করেন। এগুলো হলো- প্রথমত, সুলতান বলবন সেনাবাহিনী পুনর্গঠিত ও শক্তিশালী করেন। সৈন্যদের দক্ষতাবৃদ্ধি ও তাদের উত্তম অস্ত্রশস্ত্র ও সরঞ্জামে সজ্জিত করে সীমান্ত অঞ্চলে মোতায়েন করা হয়। দ্বিতীয়ত, গুরুত্বপূর্ণ সামরিক কেন্দ্রসমূহে নতুন দুর্গ নির্মাণ এবং পুরোনো দুর্গ সংস্কার করে প্রতিরক্ষা ব্যবস্থা জোরদার করা হয়। তৃতীয়ত, মোঙ্গল আক্রমণকারীদের গতিবিধি দেখার জন্য সীমান্ত অঞ্চলে গোয়েন্দা তৎপরতা বৃদ্ধি করা হয়। চতুর্থত, মোঙ্গল আক্রমণ প্রতিরোধের জন্য রাজ্য বিস্তার নীতি বর্জন করা হয়। দুর্ধর্ষ মোঙ্গলদের আক্রমণ থেকে প্রজাদের রক্ষা করাই প্রধান কর্তব্য বিবেচনা করে সুলতান রাজ্য বিস্তার নীতি পরিহার করেন।"
        },
        {
          "label": "গ",
          "question": "উদ্দীপকের মি. মাহিনের 'কঠোর নীতি'র সাথে দিল্লি সালতানাতের কোন সুলতানের সাদৃশ্য লক্ষ করা যায়? ব্যাখ্যা করো।",
          "explanation": "উদ্দীপকের মি. মাহিনের 'কঠোর নীতি'র সাথে দিল্লি সালতানাতের সুলতান গিয়াসউদ্দিন বলবনের গৃহীত ব্যবস্থার সাদৃশ্য লক্ষ করা যায়। গিয়াসউদ্দিন বলবন একজন যোগ্য ও দক্ষ শাসক ছিলেন। তিনি দিল্লি সালতানাতের এক চরম সংকটকালীন পরিস্থিতিতে সিংহাসনে আরোহণ করেন। এ সময় পূর্ববর্তী সুলতানের অযোগ্যতার কারণে রাজ্যের সর্বত্র বিদ্রোহ ও বিশৃঙ্খলা দেখা দেয়। রাজকোষ অর্থশূন্য হয়ে পড়ে। তদুপরি সাম্রাজ্যের পশ্চিম সীমান্ত দিয়ে উপর্যুপরি মোঙ্গল আক্রমণ দিল্লি সালতানাতকে চরম সংকটাপন্ন করে তোলে। এ সব সংকট থেকে উত্তরণের জন্য বলবন 'Blood and Iron policy' (রক্তপাত ও কঠোর নীতি) গ্রহণ করেন। উদ্দীপকেও যার প্রতিফলন দেখা যায়। উদ্দীপকে বলা হয়েছে, স্বনামধন্য 'সেন্ট্রাল গার্মেন্টস' চেয়ারম্যানের আকস্মিক মৃত্যুর পর তাঁর শ্বশুর মি. মাহিন চেয়ারম্যান নিযুক্ত হন। দায়িত্ব গ্রহণের পর তিনি নানামুখী সমস্যার সম্মুখীন হন। এসব সমস্যা মোকাবিলার জন্য মাহিন সাহেব 'কঠোর নীতি' গ্রহণ করেন। ফলে সর্বক্ষেত্রে তাঁর কঠোর নিয়ন্ত্রণ প্রতিষ্ঠিত হয়ে 'সেন্ট্রাল গার্মেন্টস' আবার একটি লাভজনক প্রতিষ্ঠানে পরিণত হয়। অনুরূপভাবে বলবনের সময়ে (১২৬৬-১২৮৭ খ্রি.) সাম্রাজ্যের সর্বত্র যে বিদ্রোহ ও বিশৃঙ্খলা দেখা দিয়েছিল তা দূর করে দিল্লি সালতানাতকে শক্তিশালী ভিত্তির ওপর প্রতিষ্ঠিত করতে তিনি অত্যন্ত কঠোর ও নির্দয় নীতি গ্রহণ করেন। বলবনের এ নীতি 'রক্তপাত ও কঠোর নীতি' (Blood and Iron policy) নামে খ্যাত। সাম্রাজ্যের সংহতি বিধান এবং শান্তি-শৃঙ্খলা প্রতিষ্ঠায় বলবন অত্যন্ত নিষ্ঠুরভাবে ষড়যন্ত্রকারীদের হত্যা করেন। একজন সামান্য ক্রীতদাস হিসেবে জীবন শুরু করলেও প্রতিভা ও যোগ্যতাবলে তিনি ক্ষমতার শীর্ষে আরোহণ করেন। অভ্যন্তরীণ নৈরাজ্য, বিদ্রোহ ও বিশৃঙ্খলা দমন করে তিনি নবপ্রতিষ্ঠিত সালতানাতের সংহতি বিধান ও একে নবজীবন দান' করেন। সুতরাং দেখা যায়, মি. মাহিনের কঠোর নীতির সাথে বলবনের গৃহীত 'রক্তপাত ও কঠোর নীতি'র মিল রয়েছে।"
        },
        {
          "label": "ঘ",
          "question": "উদ্দীপকের মি. মাহিনের সাথে উক্ত সুলতানের রাজকীয় মর্যাদা ও ক্ষমতা পুনঃপ্রতিষ্ঠার তুলনামূলক আলোচনা করো।",
          "explanation": "'সেন্ট্রাল গার্মেন্টস' এর উন্নতির জন্য চেয়ারম্যান মি. মাহিনের গৃহীত পদক্ষেপের মতো সুলতান গিয়াসউদ্দিন বলবনও রাজকীয় মর্যাদা ও ক্ষমতা পুনঃপ্রতিষ্ঠায় বেশ কিছু পদক্ষেপ গ্রহণ করেছিলেন।সুলতান বলবনের সময় রাজ্যের মানুষের মন থেকে শাসকের প্রতি সমীহ একেবারেই মুছে গিয়েছিল। এতে নানাদিকে বিশৃঙ্খলা মাথাচাড়া দেয়। ফলে দিল্লি সালতানাতে এক শোচনীয় অবস্থার সৃষ্টি হয়। তাই বলবন সুলতানের মর্যাদা পুনরুদ্ধার এবং রাজপদের পরিত্রতা ও শক্তি সম্পর্কে জনমনে সম্ভ্রম জাগানো এবং ভারতীয় হিন্দু শক্তি ও বাইরের মোঙ্গলদের আগ্রাসন প্রতিহত করতে দৃঢ় সংকল্প গ্রহণ করেন। উদ্দীপকের মি. মাহিনের ক্ষেত্রেও তেমনটিই দেখা যায়। উদ্দীপকের 'সেন্ট্রাল গার্মেন্টস' এর চেয়ারম্যান মি. মাহিন প্রতিষ্ঠানের সার্বিক উন্নতির লক্ষ্যে অবাধ্য ও দুর্নীতিগ্রস্ত কর্মকর্তাদের বরখাস্ত করেন এবং চেয়ারম্যানের মর্যাদা বৃদ্ধির জন্য নিজ অফিস কক্ষটি জমকালোভাবে সজ্জিত করেন। প্রশাসনিক শক্তি সম্পর্কে কর্মচারীদের মনে ভীতি সঞ্চার করতে চেয়ারম্যানের কক্ষে প্রবেশেও কড়াকড়ি আরোপ করা হয়। তিনি অফিসে সার্বক্ষণিক নজরদারিরও ব্যবস্থা করেন। একইভাবে সুলতান বলবন রাজতন্ত্রের মর্যাদা ও সুলতানের ক্ষমতা বৃদ্ধির জন্য কতগুলো ব্যবস্থা গ্রহণ করেন। যেমন-তিনি নিজেকে পৃথিবীতে ঈশ্বরের প্রতিনিধি হিসেবে দাবি করেন এবং ধর্মরক্ষা ও শরিয়তের শাসন কায়েম, পাপাচার ও দুর্নীতি বিলোপ, ধার্মিক ও সদ্বংশীয় লোকদের রাজকাজে নিয়োগ এবং ন্যায়বিচার প্রতিষ্ঠার অঙ্গীকার ব্যক্ত করেন। জনমনে শাসক সম্পর্কে ভীতি ও শ্রদ্ধা সৃষ্টির জন্য বলবন সেলজুক ও খাওয়ারিযম রাজকীয় ঐতিহ্যের অনুকরণে 'জমকালো রাজদরবার প্রতিষ্ঠা করেন। সুলতানের আভিজাত্য ও নিরঙ্কুশ ক্ষমতা প্রদর্শনের জন্য পারস্য রীতি অনুযায়ী রাজদরবারে সুলতানকে 'সিজদাহ' (আভূমি কুর্ণিশ) ও 'পায়বুস' (পদচুম্বন) করার রীতি প্রচলন করেন। তিনি রাজদরবারের মর্যাদা ও গাম্ভীর্য রক্ষায় রাজসভায় লঘু চপলতা, এবং মদপান ও নৃত্য-গীত নিষিদ্ধ করেন। বলবন সুলতানের ব্যক্তিগত এবং মদপান ও নৃত্য-গীত নিষিদ্ধ করেন। বলবন সুলতানের ব্যক্তিগত মর্যাদা, বাহ্যিক আড়ম্বরের ব্যাপারে বিশেষভাবে সচেতন ছিলেন। তিনি সবসময় জনসাধারণের কাছ থেকে দূরত্ব বজায় রেখে চলতেন। নিম্নস্তরের মানুষের সাথে মেলামেশা বা কথাবার্তা বলা তিনি পছন্দ করতেন না। এমনকি, তাদের কোনো উপহারও গ্রহণ করতেন না। এরূপ কঠোর নীতির প্রবর্তন করে সুলতান বলবন রাজতন্ত্রের মর্যাদা বৃদ্ধি এবং সালতানাতের কর্তৃত্ব পুনরুদ্ধার করেন। পরিশেষে বলা. যায়, উদ্দীপকের মি. মাহিনের ন্যায় সুলতান বলবনও কঠোর নীতি গ্রহণ করে দিল্লি সালতানাতে রাজতন্ত্রের মর্যাদা ও সুলতানের কর্তৃত্ব বৃদ্ধি করেন। সুতরাং কাজের উদ্দেশ্য ও পদ্ধতিগত দিক দিয়ে তাদের মধ্যে যথেষ্ট মিল রয়েছে।"
        }
      ]
    },
    {
      "number": "2",
      "uddipok": "",
      "tag": "All.B 19,DC 24",
      "sub_questions": [
        {
          "label": "ক",
          "question": "",
          "explanation": "পাকিস্তান সরকারের বিরুদ্ধে বঙ্গবন্ধু শেখ মুজিবুর রহমান 'অসহযোগ আন্দোলন' এর ডাক দেন।"
        },
        {
          "label": "খ",
          "question": "",
          "explanation": "১৯৭০ সালের নির্বাচনে আওয়ামী লীগের নিরঙ্কুশ সংখ্যাগরিষ্ঠতা অর্জনের পেছনে বহুবিধ কারণ ছিল। তবে পাক শাসকগোষ্ঠীর শোষণ-জুলুম থেকে জনগণের মুক্তিলাভের আকাঙ্ক্ষা, আওয়ামী লীগের নির্বাচনি ইশতেহারের আকর্ষণীয় অঙ্গীকার ইত্যাদি কারণ ছিল বিশেষভাবে উল্লেখযোগ্য। আওয়ামী লীগ তখন ছিল পূর্ব পাকিস্তানের জনপ্রিয়তম দল। এর প্রধান কারণ বঙ্গবন্ধু শেখ মুজিবুর রহমানের গণমুখী রাজনীতি, অসাধারণ ব্যক্তিত্ব ও নেতৃত্বের গুণাবলি, যা ১৯৭০-এর নির্বাচনে দলীয় সাফল্যের পেছনে কাজ করেছিল।"
        },
        {
          "label": "গ",
          "question": "",
          "explanation": "উদ্দীপকের চিত্রটি বঙ্গবন্ধু শেখ মুজিবুর রহমানের ঐতিহাসিক ৭ মার্চের ভাষণের সাক্ষী। বাঙালি জাতির স্বাধীনতা সংগ্রামের ইতিহাসে ১৯৭১ সালের ৭ মার্চ বঙ্গবন্ধু। শেখ মুজিবুর রহমানের দেওয়া ভাষণ একটি বিশেষ গুরুত্বপূর্ণ ঘটনা। এ ভাষণের মাধ্যমে বাঙালি জাতিকে স্বাধীনতার জন্য সর্বাত্মক প্রচেষ্টা তথা যুদ্ধে ঝাঁপিয়ে পড়ার জন্য কৌশলে উৎসাহিত করা হয়েছিল। সুদীপকের চিত্রটিতে বঙ্গবন্ধু শেখ মুজিবুর রহমানকে এক বিশাল জনসমুদ্রে ভাষণ দিতে দেখা যাচ্ছে। এটি ১৯৭১ সালের ৭ মার্চের ভাষণ। বঙ্গবন্ধুর এ ভাষণ ছিল বিশ্বের ইতিহাসে একটি বিখ্যাত দিকনির্দেশনামূলক ভাষণ। ১৯৭১ সালের উত্তাল মার্চের ৩ তারিখ থেকে শুরু হয় টানা অসহযোগ আন্দোলন। ৭ তারিখে ঢাকার রেসকোর্স ময়দানে (বর্তমান সোহরাওয়ার্দী উদ্যান) এ ঐতিহাসিক ভাষণ দেন বঙ্গবন্ধু। লাখ লাখ মনুষের উপস্থিতিতে সেদিনের সমাবেশটি জনসমুদ্রের রূপ নেয়। ভাষণে বঙ্গবন্ধু পাকিস্তানি শাসকদের অগণতান্ত্রিক আচরণ এবং পূর্ব পাকিস্তানের বাঙালিদের প্রতি শোষণ-বঞ্চনার ইতিহাস তুলে ধরে জাতিকে স্বাধীনতা যুদ্ধের জন্য প্রস্তুত হওয়ার আহ্বান জানান। তার ৭ মার্চের দিকনির্দেশনামূলক এ ভাষণটি বিশ্বের ইতিহাসে মার্কিন প্রেসিডেন্ট আব্রাহাম লিংকনের 'গেটিসবার্গ ভাষণ' বা নাগরিক অধিকার আন্দোলনের নেতা মার্টিন লুথার কিংয়ের (জুনিয়র) 'আই হ্যাভ এ ড্রিম' ভাষণের মতোই বিখ্যাত। বঙ্গবন্ধুর ভাষণটির মূল মূল বিষয়গুলোর মধ্যে ছিল: চলমান সামরিক আইন প্রত্যাহার ও গণহত্যার সুষ্ঠু তদন্তের দাবি, নির্বাচিত জনপ্রতিনিধিদের হাতে ক্ষমতা হস্তান্তর ও সর্বোপরি পাকিস্তানিদের বিরুদ্ধে স্বাধীনতার লড়াইয়ের প্রস্তুতির কৌশলী আহ্বান। ৭ মার্চের ভাষণে বঙ্গবন্ধু পরোক্ষভাবে বাংলাদেশের স্বাধীনতাই ঘোষণা করেছিলেন। তার এ ভাষণে তৎকালীন পূর্ব পাকিস্তানের বাঙালি জাতির আশা-আকাঙ্ক্ষারই প্রতিফলন ঘটেছিল।"
        },
        {
          "label": "ঘ",
          "question": "",
          "explanation": "উক্ত ভাষণ তথা বঙ্গবন্ধুর ৭ মার্চের ঐতিহাসিক ভাষণ পাকিস্তানি শোষণ বঞ্চনার শিকল ভেঙে মুক্তি সংগ্রামের লক্ষ্যে সুস্পষ্ট দিক-নির্দেশনা প্রদানের মাধ্যমে বাঙালি জাতিকে অনুপ্রাণিত করেছিল। বাঙালি জাতির স্বাধীনতা সংগ্রামের ইতিহাসে ১৯৭১ সালের ৭ মার্চ বঙ্গাবন্ধুর দেওয়া ভাষণ একটি যুগান্তকারী ঘটনা। এ ভাষণ ইতিহাসের এক মহামূল্যবান দলিল। এ ভাষণে বঙ্গবন্ধু পশ্চিমাদের বৈষম্যের বিরুদ্ধে করণীয় সম্পর্কে যেসব দিক নির্দেশনা দেন তা ছিল এদেশের স্বাধীনতার মূলমন্ত্র। বাঙালি জাতি এ ভাষণের মাধ্যমে স্বাধীনতার মন্ত্রে উজ্জীবিত হয়েছিল। বঙ্গাবন্ধুর ৭ মার্চের ভাষণ পূর্ব পাকিস্তানের মানুষকে ব্যাপকভাবে আলোড়িত করে। এ ভাষণে বঙ্গাবন্ধু পূর্ব বাংলার মানুষের প্রতি রাজনৈতিক, অর্থনৈতিক বঞ্চনার ইতিহাস তুলে ধরে তাদের মুক্তির জন্য ডাক দেন। তিনি এ ভূখণ্ডের সব ধর্মীয় ও জাতিগত গোষ্ঠীর মানুষের মধ্যে সম্প্রীতি বজায় রাখার আহ্বান জানান। সামরিক বাহিনীর সদস্যদের সংঘাত এড়াতে ব্যারাকে ফিরে যাওয়ার পরামর্শ দেন। এতে বাঙালিরা ঐক্যবদ্ধ ও শৃঙ্খলাবদ্ধ হয়ে শত্রু প্রতিরোধের প্রেরণা পায়। বঙ্গবন্ধু শেখ মুজিবুর রহমান জ্বালাময়ী কণ্ঠে ঘোষণা করেন, \"রক্ত যখন দিয়েছি রক্ত আরও দেবো, এদেশের মানুষকে মুক্ত করে ছাড়বো ইনশাআল্লাহ\"। তার এ প্রতিবাদমুখর বক্তব্য বাঙালিদের মধ্যে আলোড়ন তৈরি করে, মুক্তিসংগ্রামের অদম্য সাহস যোগায়। বঙ্গবন্ধুর এ ভাষণের পরই অসহযোগ আন্দোলন তীব্র আকার ধারণ করে। স্বাধীনতাপাগল মানুষের সর্বাত্মক অসহযোগিতার কারণে পাকিস্তানের সরকারি কর্মতৎপরতা প্রায় বন্ধ হয়ে যায়। এতে পূর্ব পাকিস্তানের ওপর পশ্চিম পাকিস্তানভিত্তিক কেন্দ্রীয় সরকারের নিয়ন্ত্রণ কার্যত অচল হয়ে পড়ে। বাঙালির প্রতিবাদী কার্যক্রমে অসহযোগ আন্দোলন সফল হয়। আর অসহযোগ আন্দোলনের সাফল্যের পথ ধরেই মুক্তিযুদ্ধ শুরু হয়। বাংলার ৭ কোটি নিরস্ত্র মানুষ সংগ্রামে ঝাঁপিয়ে পড়ে। দীর্ঘ নয় মাস যুদ্ধের পরে অর্জিত হয় বাংলাদেশের চূড়ান্ত বিজয়। পরিশেষে বলা যায়, বঙ্গবন্ধুর ৭ মার্চের ঐতিহাসিক ভাষণ বাঙালি জাতির স্বাধীনতা সংগ্রামের ইতিহাসে এক গুরুত্বপূর্ণ মাইলফলক। একটি ভাষণ পুরো জাতিকে কতটা উদ্দীপ্ত ও অনুপ্রাণিত করতে পারে এ ভাষণ তার এক উজ্জ্বল দৃষ্টান্ত।"
        }
      ]
    },
    {
      "number": "3",
      "uddipok": "ফরহাদ চৌধুরী একজন সমাজপতি। তিনি তার এলাকায় একটি সাহিত্য সমিতি প্রতিষ্ঠা করেন। বিভিন্ন জায়গা থেকে তার সিমিতিটিতে জ্ঞানী-গুণীজন আসতে থাকেন। তাদের আলোচনায় এলাকার বিভিন্ন সামাজিক ও ধর্মীয় কুসংস্কার দূর হতে থাকে। নানা সমস্যার সমাধান হয়। এছাড়া শিক্ষা-সাহিত্যের ক্ষেত্রেও সমিতি কার্যকর ভূমিকা রাখতে থাকে। এর কল্যাণে পশ্চাৎপদ এলাকাটি ধীরে ধীরে সংস্কৃতিবান হয়ে ওঠে।",
      "tag": "All.B 19",
      "sub_questions": [
        {
          "label": "ক",
          "question": "",
          "explanation": "নবাব আবদুল লতিফ ১৮৮০ সালে 'নবাব' উপাধি পান।"
        },
        {
          "label": "খ",
          "question": "",
          "explanation": "প্রথম বিশ্বযুদ্ধ পরবর্তী সময়ে তুরস্কের খলিফার মর্যাদা ও এর অখণ্ডতা রক্ষায় ভারতীয় মুসলমানরা যে আন্দোলন গড়ে তোলে তাই খেলাফত আন্দোলন নামে পরিচিত। ভারতীয় মুসলমানরা তুরস্কের সুলতানকে মুসলিম বিশ্বের খলিফা বা ধর্মীয় নেতা হিসেবে শ্রদ্ধা করতেন। তুরস্ক ১৯১৪ সালে শুরু হওয়া প্রথম বিশ্বযুদ্ধে জার্মানির পক্ষাবলম্বন করে। যুদ্ধে জার্মানি ব্রিটেনসহ মিত্রশক্তির কাছে হেরে যায়। মিত্রশক্তি তুরস্কের শাসনভার গ্রহণ করার পর সুলতানের সঙ্গে অবমাননাকর আচরণ করে। এর প্রতিক্রিয়ায় ভারতীয় মুসলমানরা ১৯২০ সালে খেলাফত আন্দোলন গড়ে তোলে। মাওলানা মুহাম্মদ আলী, মাওলানা শওকত আলী, মাওলানা আবুল কালাম আজাদ, শেরে বাংলা এ কে ফজলুল হক প্রমুখ এতে নেতৃত্ব দেন।"
        },
        {
          "label": "গ",
          "question": "",
          "explanation": "ফরহাদ চৌধুরীর সাহিত্য সমিতির সাথে উনিশ শতকের নবাব আবদুল লতিফের গঠিত মোহামেডান লিটারারি সোসাইটির মিল লক্ষ করা যায়। নবাব আবদুল লতিফ ১৮৬৩ খ্রিস্টাব্দে ভারতের তৎকালীন রাজধানী কলকাতায় 'মোহামেডান লিটারারি সোসাইটি' (মুসলিম সাহিত্য সমাজ) নামে একটি সমিতি প্রতিষ্ঠা করেন। আধুনিক শিক্ষা ও জ্ঞান-বিজ্ঞান এবং পরিবর্তনশীল বিশ্ব সম্পর্কে মুসলমানদের মধ্যে সচেতনতা সৃষ্টিই ছিল এ সমিতির উদ্দেশ্য। উদ্দীপকের সাহিত্য সমিতির উদ্দেশ্যও ছিল অনুরূপ। উদ্দীপকে বলা হয়েছে, ফরহাদ চৌধুরী তার এলাকায় একটি সাহিত্য সমিতি প্রতিষ্ঠা করেন। তার এ সমিতিতে নানা জ্ঞানী-গুণীজন আসতে থাকেন। বিভিন্ন সমস্যার সমাধানের পাশাপাশি সংগঠনটি শিক্ষা ও সাহিত্যের ক্ষেত্রে কার্যকর ভূমিকা রাখে। একইভাবে মোহামেডান লিটারারি সোসাইটির মাসিক সভায় ইতিহাস, বাণিজ্য, কলা, কৃষিবিদ্যা এবং ভূগোলসহ বিজ্ঞানের বিভিন্ন বিষয় নিয়ে আলোচনা করা হতো। সমাজ উন্নয়নের বিভিন্ন উপায় নিয়েও আলোচনা করতেন এর সদস্যরা। সংগঠনটির সঙ্গে তদানীন্তন বঙ্গ-ভারতের বহু খ্যাতিমান মুসলমান মনীষী যুক্ত ছিলেন। সংগঠনটি শিক্ষিত মুসলিম, হিন্দু ও ইংরেজদের মধ্যে পারস্পরিক সম্প্রীতির মনোভাব গড়ে তোলার লক্ষ্যেও কাজ করে। এটি ছিল ভারতে মুসলিমদের সর্বপ্রথম সংগঠন। মোহামেডান লিটারারি সোসাইটি সভা, বক্তৃতা ও আলোচনার মাধ্যমে মুসলিমদের আধুনিক পাশ্চাত্য শিক্ষার প্রতি আকৃষ্ট করার প্রচেষ্টা চালায়। সুতরাং উদ্দীপকের সাহিত্য সমিতিতে নবাব আবদুল লতিফের গঠিত মোহামেডান লিটারারি সোসাইটি বা মুসলিম সাহিত্য সমাজের কর্মকান্ডেরই প্রতিফলন ঘটেছে।"
        },
        {
          "label": "ঘ",
          "question": "",
          "explanation": "উত্ত সমিতির অর্থাৎ মোহামেডান লিটারারি সোসাইটির প্রতিষ্ঠাতা নবাব আবদুল লতিফ ছিলেন বাংলার মুসলিম জাগরণের অগ্রদূত- কথাটি যথার্থ। নবাব আবদুল লতিফ উনিশ শতকের ভারতের অন্যতম বিশিষ্ট মুসলিম নেতা ও সমাজ সংস্কারক। ব্রিটিশ ঔপনিবেশিক শাসনাধীনে হতাশাগ্রস্ত বাংলার পশ্চাদপদ মুসলমান সমাজের উন্নয়নে যে কয়েকজন মনীষী এগিয়ে আসেন ফরিদপুরে জন্মগ্রহণকারী নবাব আবদুল লতিফ তাদের অন্যতম। ঊনবিংশ শতাব্দীতে বাংলার মুসলিম সমাজ ছিল চরম দুর্দশাগ্রস্ত। এর অন্যতম প্রধান কারণ ছিল শিক্ষায় পশ্চাদপদতা। এ কারণে নবাব আবদুল লতিফ আধুনিক শিক্ষা-সংস্কৃতির প্রসার ঘটানোর মাধ্যমে মুসলমান সমাজে নবজাগরণ আনার চেষ্টা করেন। এ বিষয়ে তিনি তাৎপর্যপূর্ণ ভূমিকা রাখেন। নবাব আবদুল লতিফ ব্যক্তিগত চেষ্টা এবং মোহামেডান লিটারারি সোসাইটি নামের সংগঠনের মাধ্যমে অনগ্রসর মুসলমানদের প্রগতির পথের সন্ধান দেন। মুসলমানদের মধ্যে আধুনিক শিক্ষার প্রসার ও তাদের প্রতি ব্রিটিশ শাসকদের সন্দেহ ও অবিশ্বাস দূর করার ক্ষেত্রে আবদুল লতিফের গঠিত সাহিত্য সমিতি অগ্রণী ভূমিকা পালন করে। উনবিংশ শতাব্দীতে নবাব আবদুল লতিফই বাংলার মুসলিম সমাজের আধুনিকায়ন শুরু করেছিলেন। বাংলার মুসলিম সমাজে শিক্ষিত মধ্যবিত্ত শ্রেণির বিকাশে তার অবদান ব্যাপক। উপরের আলোচনায় দেখা যায়, নবাব আবদুল লতিফ ইংরেজ রাজশক্তির ছত্রছায়ায় থেকেই রাজনৈতিক ও আর্থ-সামাজিক ক্ষেত্রে চরমভাবে অধঃপতিত বাংলার মুসলমান সমাজকে উন্নতির পথে এগিয়ে নিতে গুরুত্বপূর্ণ অবদান রেখেছেন। মুসলমানদের সামাজিক, সাংস্কৃতিক ও রাজনৈতিক অগ্রগতিতে এ তাৎপর্যপূর্ণ ভূমিকার জন্যই তিনি বাংলার মুসলিম জাগরণের অগ্রদূত হিসেবে স্বীকৃতি পান।"
        }
      ]
    },
    {
      "number": "4",
      "uddipok": "কাজী পরিবারের গৃহভৃত্য মারুফ অত্যন্ত মেধাবী ও সাহসী ছিলেন। কাজী সাহেবের মৃত্যুর পর তাঁর সন্তানেরা মারুফকে জনৈক দাস। ব্যবসায়ীর কাছে বিক্রয় করেন। পশ্চিমাঞ্চলের অধিপতি ঐ দাস। ব্যবসায়ীর নিকট হতে মারুফকে ক্রয় করেন এবং তাঁর মেধা ও সাহসিকতায় মুগ্ধ হয়ে তাঁকে সেনাপতি নিযুক্ত করেন। ইতোমধ্যে মারুফ পার্শ্ববর্তী পূর্বাঞ্চল রাজ্য জয় করেন। আকস্মিকভাবে পশ্চিমাঞ্চল। অধিপতির মৃত্যু হলে পরবর্তী শাসক মারুফকে দাসত্বমুক্ত করেন এবং বিজিত পূর্বাঞ্চলের স্বাধীন শাসক হিসেবে স্বীকৃতি দেন। সামান্য অবস্থা থেকে নিজ দক্ষতা, মেধা ও বুদ্ধিমত্তায় গৃহভৃত্য মারুফ পূর্বাঞ্চলে স্বাধীন শাসন ব্যবস্থার প্রবর্তন করেন।",
      "tag": "All.B 19",
      "sub_questions": [
        {
          "label": "ক",
          "question": "'আইবেক' শব্দের অর্থ কী?",
          "explanation": "'আইবেক' শব্দের অর্থ চন্দ্রদেবতা।"
        },
        {
          "label": "খ",
          "question": "তরাইনের দ্বিতীয় যুদ্ধের গুরুত্ব বর্ণনা করো।",
          "explanation": "তরাইনের দ্বিতীয় যুদ্ধ ভারতে স্থায়ী মুসলিম সাম্রাজ্য প্রতিষ্ঠায় গুরুত্বপূর্ণ ভূমিকা রাখে। ১১৯২ খ্রিষ্টাব্দে মুহাম্মদ ঘুরি ও পৃথ্বিরাজের বাহিনী থানেশ্বরের কাছাকাছি তরাইন গ্রামে এক তুমুল যুদ্ধে লিপ্ত হয়। এটি তরাইনের দ্বিতীয় যুদ্ধ নামে পরিচিত। এ যুদ্ধ ছিল একটি চূড়ান্ত মীমাংসাত্মক যুদ্ধ, যা ভারতে ভবিষৎ মুসলিম আধিপত্যের সূচনা করেছিল। এ যুদ্ধে মুহাম্মদ ঘুরি ও মুসলিম বাহিনী বীরত্বের সঙ্গে যুদ্ধ করে পৃথ্বিরাজ ও সম্মিলিত রাজপুত বাহিনীকে পরাজিত করেন। ফলে কয়েকটি ভারতীয় রাজ্যের ওপর মুহাম্মদ ঘুরির নিয়ন্ত্রণ সুনিশ্চিত হয় এবং ভারতে মুসলিম সাম্রাজ্যের স্থায়ী ভিত প্রতিষ্ঠিত হয়।"
        },
        {
          "label": "গ",
          "question": "উদ্দীপকের মারুফের প্রাথমিক জীবন দিল্লির কোন সুলতানের সাথে সাদৃশ্যপূর্ণ? ব্যাখ্যা করো।",
          "explanation": "মারুফের প্রাথমিক জীবন দিল্লি সালতানাতের শাসক কুতুবউদ্দিন আইবেকের সাথে সাদৃশ্যপূর্ণ। কুতুবউদ্দিন আইবেকের প্রাথমিক জীবন ছিল নানা ঘাত-প্রতিঘাতে পরিপূর্ণ। শৈশবে তিনি দাস হিসেবে বিক্রি হন এবং এক পর্যায়ে গজনির শাসনকর্তা মুহাম্মদ ঘুরির (পরবর্তী সময়ে ঘুর রাজ্যের শাসক হন) দাস হন। তবে আত্মবিশ্বাস, দূরদৃষ্টি এবং সমরকুশলতার গুণে তিনি সামান্য ক্রীতদাস থেকে মুহাম্মদ ঘুরির নির্ভরযোগ্য অনুচরে পরিণত হন এবং ভারতে তার অধিকৃত অঞ্চলসমূহের শাসনকর্তা হিসেবে দায়িত্ব পান। উদ্দীপকের গৃহভৃত্য মারুফের প্রাথমিক জীবনেও এ বিষয়গুলো দেখা যায়। কাজী সাহেবের মৃত্যুর পর তাঁর সন্তানেরা গৃহভৃত্য মারুফকে জনৈক দাস ব্যবসায়ীর কাছে বিক্রি করেন। পশ্চিমাঞ্চলের অধিপতি দাস ব্যবসায়ীর কাছ থেকে মারুফকে ক্রয় করেন। মারুফের মেধা ও সাহসিকতায় মুগ্ধ হয়ে তিনি তাঁকে সেনাপতি নিযুক্ত করেন। একইভাবে শৈশবে 'ভাগ্য বিড়ম্বিত হয়ে কুতুবউদ্দিন আইবেক পারস্যের একজন দাস ব্যবসায়ীর হাতে পড়েন। ঐ পারসিক দাস ব্যবসায়ী তাকে নিশাপুরের কাজি ফখরুদ্দিন আবদুল আজিজ কুফীর কাছে বিক্রি করে দেন। কাজি তার পুত্রদের সাথেই আইবেকের শিক্ষার ব্যবস্থা করেন। তিনি একসময় ধর্মশাস্ত্র এবং সমরবিদ্যায় পারদর্শী হয়ে ওঠেন। কাজির মৃত্যুর পর তার পুত্ররা কুতুবউদ্দিন আইবেককে একজন দাস ব্যবসায়ীর কাছে বিক্রি করে দেন সবে বিতিধ্যবসায়ী আবার তাকে গজনির মুহাম্মদ ঘুরির কাছে দাস হিসেবে বিক্রি করেন। তবে আইবেক অসাধারণ মেধা ও যোগ্যতাবলে মুহাম্মদ ঘুরির বিশ্বস্ত সহযোগী হয়ে ওঠেন। মুহাম্মদ ঘুরি তাকে রাজকীয় অশ্বশালার অধ্যক্ষ বা 'আমির আখুর' পদে নিয়োগ দেন। সুতরাং দেখা যায়, গৃহভৃত্য মারুফ এবং কুতুবউদ্দিন আইবেকের প্রাথমিক জীবন একইসূত্রে গাঁথা।"
        },
        {
          "label": "ঘ",
          "question": "উদ্দীপকের আলোকে উক্ত সুলতানের কৃতিত্ব পর্যালোচনা করো।",
          "explanation": "উদ্দীপকের আলোকে বলা যায়, কুতুবউদ্দিন আইবেক ভারতে স্বাধীন মুসলিম শাসনের ভিত্তি স্থাপন করে অসাধারণ কৃতিত্বের পরিচয় দিয়েছেন। কুতুবউদ্দিন আইবেক ছিলেন গজনির শাসক ও সমরনায়ক মুহাম্মদ ঘুরির ক্রীতদাস। তবে সামান্য ক্রীতদাস থেকে তিনি নিজ মেধা ও দক্ষতায় মুহাম্মদ ঘুরির নির্ভরযোগ্য অনুচরে পরিণত হন। ঘুরি আইবেককে ভারতে তার অধিকৃত অঞ্চলসমূহের শাসনকর্তা নিযুক্ত করেন। মুহাম্মদ ঘুরির মৃত্যুর পর কুতুবউদ্দিন আইবেক স্বাধীন দিল্লি সালতানাতের গোড়াপত্তন করেন। ভারতে একটি নতুন রাজবংশের শাসন প্রতিষ্ঠা করেন তিনি। গৃহভৃত্য মারুফও এ রকম কৃতিত্বের অধিকারী। উদ্দীপকের গৃহভৃত্য মারুফের ক্ষেত্রে দেখা যায়, গৃহভৃত্য হয়েও তিনি নিজ দক্ষতা ও যোগ্যতায় পার্শ্ববর্তী পূর্বাঞ্চল রাজ্য জয় করেন। আকস্মিকভাবে পশ্চিমাঞ্চল অধিপতির মৃত্যু হলে পরবর্তী শাসক মারুফকে দাসত্ব থেকে মুক্ত করেন এবং বিজিত পূর্বাঞ্চলের স্বাধীন শাসক হিসেবে স্বীকৃতি দেন। সামান্য অবস্থা থেকে নিজ দক্ষতা ও মেধার বলে গৃহভৃত্য মারুফ পূর্বাঞ্চলে স্বাধীন শাসন ব্যবস্থার প্রবর্তন করেন। কুতুবউদ্দিন আইবেকও ছিলেন একজন অসাধারণ যোগ্যতাসম্পন্ন শাসক। মুহাম্মদ ঘুরির মৃত্যুর তিন মাস পর ১২০৬ খ্রিষ্টাব্দের ২৪ জুন লাহোরে আনুষ্ঠানিকভাবে ভারতে প্রতিষ্ঠিত মুসলিম রাজ্যের সুলতান হিসেবে কুতুবউদ্দিন আইবেক ক্ষমতা গ্রহণ করেন। মুহাম্মদ ঘুরির উত্তরাধিকারী সুলতান গিয়াসউদ্দিন মুহাম্মদ ঘুরি কুতুবউদ্দিনকে রাজদণ্ড প্রদান করেন ও সুলতান উপাধি দেন। মুহাম্মদ ঘুরি আইবেককে 'দাসত্ব মুক্তি সনদ' (Letter of manumission) দান করেন বলেও জানা যায়। আইবেক গজনির প্রভুত্ব থেকে মুসলিম অধিকৃত ভারতবর্ষকে মুক্ত করে স্বতন্ত্র শাসনকাঠামোর আওতায় নিয়ে আসেন এবং দিল্লি সালতানাতের ভিত্তি রচনা করেন। তিনি কেন্দ্রীয় ও প্রাদেশিক শাসন সুদৃঢ় করেন এবং শিক্ষা-সংস্কৃতির পৃষ্ঠপোষকতায় গুরুত্বপূর্ণ ভূমিকা পালন করেন। উপরের আলোচনার ভিত্তিতে তাই বলা যায়, কুতুবউদ্দিন আইবেক একজন ক্রীতদাস হয়েও যোগ্যতাবলে ভারতে মামলুক তথা দাস বংশের শাসন প্রতিষ্ঠা করে বিশেষ কৃতিত্বের পরিচয় দিয়েছেন।"
        }
      ]
    },
    {
      "number": "5",
      "uddipok": "\"হীরা মুক্তা-মাণিক্যের ঘটা যে শূন্য দিগন্তের ইন্দ্রজাল ইন্দ্রধনুচ্ছটা যায় যদি লুপ্ত হয়ে যাক, শুধু থাক; এক বিন্দু নয়নের জল কালের কপোলতলে শুভ্র সমুজ্জ্বল এর তাজমহল।\"",
      "tag": "All.B 19,ISCM 24",
      "sub_questions": [
        {
          "label": "ক",
          "question": "সম্রাট শাহজাহানের কতজন পুত্র ছিল?",
          "explanation": "সম্রাট শাহজাহানের চারজন পুত্র ছিল।"
        },
        {
          "label": "খ",
          "question": "ময়ূর সিংহাসনের ওপর একটি নাতিদীর্ঘ টীকা লেখো।",
          "explanation": "পৃথিবী বিখ্যাত ময়ূর সিংহাসন মুঘল সম্রাট শাহজাহানের নির্মিত অনুপম শিল্পকীর্তির অন্যতম নিদর্শন।' তখনকার মূল্যে প্রায় ৮ কোটি টাকা ব্যয়ে সাত বছরে ময়ূর সিংহাসন নির্মিত হয়েছিল। সিংহাসনে সোনার তৈরি চারটি স্তম্ভের ওপর ছিল একটি কারুকার্যমণ্ডিত চন্দ্রাতপ। প্রতিটি স্তম্ভের শীর্ষে ছিল মুখোমুখি বসানো একজোড়া ময়ূর। অনিন্দ্যসুন্দর ও মূল্যবান এ সিংহাসনটি সম্রাট শাহজাহানের সৌন্দর্যজ্ঞান ও ঐশ্বর্যের উজ্জ্বল নিদর্শন। ১৭৩৯ খ্রিষ্টাব্দে পারস্যের নাদির শাহ ভারত আক্রমণকালে এটি লুট করে নিয়ে যান। পরে পারস্য থেকে ব্রিটিশরা দক্ষিণ আফ্রিকায় নিয়ে যাওয়ার পথে জাহাজডুবিতে ময়ুর সিংহাসনটি হারিয়ে যায়।"
        },
        {
          "label": "গ",
          "question": "উদ্দীপকের বিষয়বস্তু কোন মুঘল সম্রাটের স্থাপত্যকর্মের ওপর ভিত্তি করে রচিত? ব্যাখ্যা করো।",
          "explanation": "উদ্দীপকের বিষয়বস্তু মুঘল সম্রাট শাহজাহানের নির্মিত অমর স্থাপত্যকীর্তি তাজমহলের ওপর ভিত্তি করে রচিত। সম্রাট শাহজাহান ছিলেন খুবই 'সৌন্দর্যপিপাসু ও শিল্পীমনা মানুষ। ভারতের স্থাপত্যশিল্পে তার অবদান অপরিসীম। তার সময় নির্মিত স্থাপত্য নিদর্শনগুলোর মধ্যে তাজমহল সবচেয়ে বিখ্যাত। বস্তুত, তাজমহল তাকে অমর করে রেখেছে। উদ্দীপকে বর্ণিত \"হীরা মুস্তা-মাণিক্যের ঘটা... কালের কপোলতলে শুভ্র সমুজ্জ্বল এ তাজমহল\" কবিতাংশটি মুঘল সম্রাট শাহজাহানকে নিয়ে কবিগুরু রবীন্দ্রনাথ ঠাকুরের রচিত 'শা-জাহান' কবিতার কয়েকটি পংক্তি। এতে রয়েছে তাজমহলের সঙ্গে জড়িয়ে থাকা অনির্বচনীয় সৌন্দর্য ও গভীর শোকের ইঙ্গিত। মুঘল সম্রাট শাহজাহান তার প্রিয়তমা স্ত্রী মমতাজ মহলের সমাধির ওপর জগদ্বিখ্যাত এ সৌধটি নির্মাণ করেন। তাজমহলের নির্মাণকাজ শুরু হয় ১৬৩২ খ্রিষ্টাব্দে এবং শেষ হয় ১৬৫৩ সালে। ভারতের আগ্রায় যমুনা নদীর তীরে নির্মিত এ সমাধিসৌধটি শুধু মুঘল স্থাপত্যকলার এক অনুপম নিদর্শনই নয়, বরং স্ত্রীর প্রতি চিরন্তন ভালোবাসার এক উজ্জ্বল প্রতীক হিসেবেও স্বীকৃত। ২০ হাজার দক্ষ কারিগর দীর্ঘ ২২ বছর পরিশ্রম করে শাহজাহানের স্বপ্নের বাস্তব রূপ দেন। এর মূল পরিকল্পনাকারী ছিলেন শিল্পী ইসফানদিয়ার রুমী এবং প্রধান স্থপতি ইরানের ওস্তাদ ঈসা সিরাজী। পুরোপুরি শুভ্র মর্মর পাথরে নির্মিত তাজমহলকে ঐতিহাসিক হ্যাভেল ভারতের 'ভেনাস ডি মিলো' বলে অভিহিত করেছেন। ইন্দো-পারসিক রীতির সংমিশ্রণে নির্মিত এ স্থাপনাটি বিশ্বের প্রাচীন সপ্তাশ্চর্যের একটি। একবিংশ শতকেও এটি নতুন সপ্তাশ্চর্যের একটি হিসেবে মনোনীত। অমর প্রেমের প্রতীক হিসেবে খ্যাত তাজমহল। পর্যটকদের কাছেও ভারতের সবচেয়ে জনপ্রিয় স্থাপনা এটি। তাজমহল আমাদের কাছে সবচেয়ে শিল্পানুরাগী মুঘল সম্রাট শাহজাহান ও প্রয়াত স্ত্রীর প্রতি তার অনিঃশেষ ভালোবাসাকেই তুলে ধরে।"
        },
        {
          "label": "ঘ",
          "question": "উক্ত স্থাপত্য নির্মাণের উদ্দেশ্য মূল্যায়ন করো।",
          "explanation": "মুঘল সম্রাট শাহজাহান স্ত্রী মমতাজ মহলের প্রতি গভীর ভালোবাসার বহিঃপ্রকাশ হিসেবে তার সমাধির ওপর বিশ্ববিখ্যাত স্থাপত্যকর্ম তাজমহল নির্মাণ করেন। প্রয়াত স্ত্রীর প্রতি অপরিমেয় ভালোবাসাই তার এ উদ্যোগের পেছনে প্রেরণা হিসেবে কাজ করেছিল। এ দিক থেকে তাজমহল নির্মাণের উদ্দেশ্যকে যৌক্তিক বলা যেতে পারে। মমতাজ তার ফুফু নূরজাহানের মতোই অপরূপ সৌন্দর্যের অধিকারী ছিলেন। একইসঙ্গে তিনি ছিলেন প্রতিভাবান। সম্রাট জাহাঙ্গীর আসফ খানের কন্যার সৌন্দর্য ও প্রতিভার কথা জেনে প্রিয় পুত্র খুররমের (শাহজাহানের) সাথে তার বিয়ে দেন। ১৬১২ খ্রিস্টাব্দে মহা ধুমধামে দু'জনের বিয়ে সম্পন্ন হয়। দাম্পত্য জীবনে সম্রাট শাহজাহান ও মমতাজ মহল খুবই সুখী ছিলেন। ফুফু নূরজাহানের মতো মমতাজও তার সৌন্দর্য ও বুদ্ধিমত্তা দিয়ে স্বামীর হৃদয় জয় করেছিলেন। মমতাজের এ গুণ ও চারিত্রিক বৈশিষ্ট্যই তার মৃত্যুর পর শাহজাহানকে অনন্য সমাধিসৌধ তাজমহল নির্মাণে অনুপ্রাণিত করেছিল। স্ত্রীর প্রতি ভালোবাসাকে অমরত্ব দেওয়ার জন্য শাহজাহানের আকুতির প্রশংসা করে কবিগুরু রবীন্দ্রনাথ রচনা করেছিলেন 'শা-জাহান' কবিতাটি, উদ্দীপকে যার অংশবিশেষ উদ্ধৃত হয়েছে। মমতাজ মহল ছিলেন একজন প্রতিভাময়ী ও উন্নত সাংস্কৃতিক রুচির নারী। তিনি নম্রতার জন্যও সুপরিচিত ছিলেন। মমতাজ নবীন বয়সেই অনেক বিশিষ্টজনের দৃষ্টি আকর্ষণ করেছিলেন। সৌন্দর্য, বুদ্ধিমত্তা ও ভালোবাসার জোরে তিনি স্বামী শাহজাহানের হৃদয়ের রানিতে পরিণত হয়েছিলেন। সম্রাট রাজ্যপরিচালনার অনেক ব্যাপারেও তাঁর পরামর্শ গ্রহণ করতেন। আরও কয়েকজন স্ত্রী থাকলেও তিনি মমতাজ মহলকেই প্রধান মহীয়ষীর আসন দান করেন। মমতাজকে সম্রাট 'মালিকা-ই-জাহান' (বিশ্বের রানি) এবং 'মালিকা-উজ- জামান' (যুগের রানি) উপাধি দিয়েছিলেন। ব্যক্তিজীবনে মমতাজ মহল ছিলেন ধর্মনিষ্ঠ ও উদারমনা। সম্রাট মমতাজ মহলকে খুবই ভালোবাসতেন। ১৬৩১ খ্রিষ্টাব্দের ৭ জুন চতুর্দশ সন্তান প্রসবকালে মারা যান ৩৯ বছর বয়সী মমতাজ। এতে সম্রাট শাহজাহান খুবই বেদনাহত হন। মমতাজের মৃত্যুর পর তিনি প্রায়ই বলতেন, 'রাজ্যে আর কোনো মাধুর্য নেই, জীবনের প্রতি । আমার আর কোনো মোহও নেই।' প্রিয়তমা স্ত্রীর প্রতি অফুরন্ত ভালোবাসা থেকে তার স্মৃতি চিরজাগরুক রাখতে সমাধির ওপর তাজমহল নির্মাণ করেন শাহজাহান। এটি একইসঙ্গে চিরন্তন প্রেম এবং স্থাপত্যশিল্পের এক অত্যুজ্জ্বল নিদর্শন।"
        }
      ]
    },
    {
      "number": "6",
      "uddipok": "শ্রীমাভো বন্দরনায়েক আধুনিক বিশ্বের প্রথম নারী প্রধানমন্ত্রী। তিনি ক্ষমতা গ্রহণ করার পর দেশ-বিদেশের কতিপয় অভিজাত শ্রেণির সমালোচনার মুখোমুখি হন। সমালোচকরা নারী বলে শ্রীমাভো। বন্দরনায়েককে শাসনকার্যে অনুপযোগী, অদক্ষ বলে অভিহিত করেন। কিন্তু নিজ মেধাগুণ, তেজস্বিতা আর কর্মদক্ষতায় শ্রীমাভো সকল বিশৃঙ্খলা ও দুর্নীতি প্রতিহত করে সুশাসন প্রতিষ্ঠার মাধ্যমে দেশের উন্নতি করেন।",
      "tag": "All.B 19",
      "sub_questions": [
        {
          "label": "ক",
          "question": "'বন্দেগান-ই-চেহেলগান' কে গঠন করেন?",
          "explanation": "বন্দেগান-ই-চেহেলগান' গঠন করেন সুলতান ইলতুৎমিশ।"
        },
        {
          "label": "খ",
          "question": "ইলতুৎমিশ দাস রাজাদের মধ্যে সর্বশ্রেষ্ঠ ছিলেন- ব্যাখ্যা করো।",
          "explanation": "ইলতুৎমিশ দাস রাজাদের মধ্যে সর্বশ্রেষ্ঠ ছিলেন কারণ, তিনি এক সংকটময় মুহূর্তে সুলতান হিসেবে দায়িত্ব গ্রহণ করে দিল্লি সালতানাতকে সুদৃঢ় ভিত্তির ওপর প্রতিষ্ঠিত করেন। দিল্লি সালতানাতের একটি উল্লেখযোগ্য সময় দাসরা শাসন করেন। এদের 'মধ্যে ইলতুৎমিশ ছিলেন শ্রেষ্ঠ। সুলতান কুতুবউদ্দিন আইবেকের মৃত্যুর (১২১০ খ্রি.) পর দিল্লি সালতানাতের অস্তিত্ব হুমকির সম্মুখীন হয়। তার পরবর্তী সুলতান আরাম শাহের অযোগ্যতার কারণে দিল্লি সালতানাত গভীর সংকটের মুখে পড়ে। আরাম শাহের দুর্বল শাসনের সুযোগে বিভিন্ন স্থানে বিদ্রোহ দানা বেঁধে ওঠে। এ সময় ক্ষমতা গ্রহণ করে (১২১১ খ্রি.) সুলতান ইলতুৎমিশ এসব বিদ্রোহ দমন করে দিল্লি সালতানাতের ভিত্তিকে সুদৃঢ় করেন।"
        },
        {
          "label": "গ",
          "question": "উদ্দীপকে শ্রীমাভো বন্দরনায়েকের সাথে দিল্লি সালতানাতের কোন নারী শাসকের সাদৃশ্য রয়েছে? ব্যাখ্যা করো।",
          "explanation": "উদ্দীপকে বর্ণিত শ্রীমাভো বন্দরনায়েকের সাথে দিল্লি সালতানাতের নারী শাসক সুলতান রাজিয়ার সাদৃশ্য রয়েছে। পুরুষ শাসিত সমাজে নারীরা চিরকালই কমবেশি অবহেলিত হয়ে আসছে। দক্ষিণ এশিয়ার মতো তুলনামূলকভাবে অনগ্রসর অঞ্চলের জন্য তা আরও বেশি সত্যি। তবে অবহেলাসহ অনেক প্রতিবন্ধকতার মধ্যেও নারীরা নিজেদের যোগ্যতাবলে দেশ ও সমাজের উন্নয়নে ভূমিকা রেখেছে। নানা বাধা-বিপত্তি মোকাবিলা করে তারা সফল হয়েছে। তিক্ত সমালোচনাকে পেছনে ফেলে সামনে এগিয়ে গেছে। উদ্দীপকের শ্রীমাভো বন্দরনায়েক এবং দিল্লি সালতানাতের সুলতান রাজিয়া এমনই দুজন নারী ব্যক্তিত্ব। শ্রীলঙ্কার প্রধানমন্ত্রী শ্রীমাভো বন্দরনায়েক ছিলেন আধুনিক বিশ্বের প্রথম নারী প্রধানমন্ত্রী। তিনি ক্ষমতা গ্রহণ করার পর বিভিন্ন মহলের তরফ থেকে সমালোচনার মুখোমুখি হন। কিন্তু নিজ মেধা, তেজস্বিতা আর কর্মদক্ষতার গুণে শ্রীমাভো সকল বাধা কাটিয়ে ওঠেন। বিশৃঙ্খলা ও দুর্নীতি প্রতিহত করে তিনি দেশের উন্নতি সাধন করেন। একইভাবে সুলতান রাজিয়াও ছিলেন ভারতের প্রথম মুসলিম নারী শাসক। ১২৩৬ থেকে ১২৪০ খ্রিষ্টাব্দ পর্যন্ত তিনি দিল্লি সালতানাত পরিচালনা করেন। রাজিয়ার ৪ বছরের রাজত্বকাল মধ্যযুগের ভারতীয়, ইতিহাসের একটি উল্লেখযোগ্য অধ্যায়। সিংহাসনে অধিষ্ঠিত হয়ে তিনি আত্মীয়-স্বজন ও তুর্কি অভিজাতদের নানা ষড়যন্ত্রের শিকার হন। তারা নারী বলে তাকে শাসনকার্যের অনুপযোগী বলে অভিহিত করেন। কিন্তু রাজিয়া দক্ষতা ও বিচক্ষণতার সাথেই রাজ্য শাসন করেন। তিনি সফলভাবে সাম্রাজ্যের বিশৃঙ্খলা ও বিদ্রোহ দমন করেন। দৃঢ় ব্যক্তিত্ব ও অসীম সাহসিকতার বলেই বিশৃঙ্খলা দমন করে সাম্রাজ্যে শান্তি প্রতিষ্ঠা করেন তিনি। সুতরাং দেখা যায়, শাসন পরিচালনার দিক দিয়ে শ্রীলঙ্কার আধুনিককালের শাসক শ্রীমাভো বন্দরনায়েক এবং মধ্যযুগীয় ভারতের সুলতান রাজিয়ার মধ্যে সাদৃশ্য রয়েছে।"
        },
        {
          "label": "ঘ",
          "question": "উদ্দীপকের আলোকে উক্ত নারী শাসকের কৃতিত্ব মূল্যায়ন করো",
          "explanation": "ভারতে মুসলিম শাসনের ইতিহাসে সুলতান রাজিয়া ছিলেন দিল্লির সিংহাসনে আরোহণকারী প্রথম ও একমাত্র নারী। সালতানাতের এক সংকটকালে সুলতান রাজিয়া সিংহাসনে আরোহণ করেন। ঐতিহাসিক মিনহাজ উস-সিরাজের হিসাব মতে, তিনি ৩ বছর ৬ মাস ৬ দিন রাজত্ব করেন। রাজিয়া ছিলেন উচ্চ ব্যক্তিত্বসম্পন্ন এবং অসাধারণ প্রতিভাশালী একজন নারী। সুলতান রাজিয়া রাজ্যের মুদ্রায় নিজেকে উমদাদ-উল-নিসওয়ান (নারীদের মধ্যে বিশিষ্ট) বলে উল্লেখ করেন। মিনহাজ-উস-সিরাজ তাকে মহান নৃপতি, বিচক্ষণ, ন্যায়পরায়ণ ও মহানুভব বলে বর্ণনা করেছেন। প্রকৃত পক্ষে রাজিয়া একজন সার্বভৌম নৃপতির প্রয়োজনীয় সব 'গুণ ও যোগ্যতার অধিকারী ছিলেন। এ.বি.এম. হবিবুল্লাহর মতে, সাহসিকতা ও অদম্য দৃঢ়তাই ছিল রাজিয়ার আদর্শ। চারিত্রিক দৃঢ়তায় তিনি নিজেকে সমকালীন অনেক পুরুষের চেয়ে যোগ্যতর প্রমাণ করেন। ব্যক্তিগত দৃঢ়তা ও যোগ্যতাই তার ক্ষমতা ও অস্তিত্বের চাবিকাঠি ছিল। সুলতান রাজিয়া প্রশাসনিক দৃঢ়তা ও ব্যক্তিগত শক্তি-সামর্থ্য প্রমাণের লক্ষ্যে নারীদের প্রথাগত পোশাক পরিত্যাগ করেন। এছাড়া তিনি ঘোড়ায় চড়ে জনসমক্ষে বের হন এবং প্রকাশ্যে দরবার পরিচালনা করেন। অধ্যাপক কে.এ. নিজামী যথার্থই বলেছেন, \"অস্বীকার করার অবকাশ নেই যে, তিনি ছিলেন ইলতুৎমিশের উত্তরাধিকারীদের মধ্যে যোগ্যতম।\" পরিশেষে বলা যায়, রাজিয়া সাহসিকতা, দক্ষতা ও আকর্ষণীয় ব্যক্তিত্বসহ বিভিন্ন গুণের অধিকারী ছিলেন। তিনি সফল রাজনৈতিক ও কূটনৈতিক কৌশল প্রয়োগের মাধ্যমে নিজের আধিপত্য প্রতিষ্ঠায় সক্ষম হন। রাজিয়া ক্ষমতা সুসংহত করে রাজ্যের প্রশাসনিক পুনর্গঠনে নানা উদ্যোগ গ্রহণ করেন। তার উদার রাজনৈতিক চিন্তাধারা মুসলিম শাসনের ইতিহাসে বস্তুত নতুন অধ্যায়ের সূচনা করে। এক্ষেত্রে তিনি অনন্য কৃতিত্বের পরিচয় দেন।"
        }
      ]
    },
    {
      "number": "7",
      "uddipok": "ইরাকি প্রেসিডেন্ট সাদ্দাম হোসেনের সাথে যুক্তরাষ্ট্রের আলোচনা ফলপ্রসূ না হওয়ায় মার্কিন যুক্তরাষ্ট্র ইরাকি জনমতকে অগ্রাহ্য করে ইরাক দখলের পরিকল্পনা করে। প্রেসিডেন্ট বুশের নির্দেশে রাতের অন্ধকারে মার্কিন বাহিনী বাগদাদের নিরীহ জনগণের ওপর নির্বিচারে বোমা বর্ষণ করে এবং গণহত্যা চালায়। আমেরিকানরা এই অপারেশনের নাম দেয় 'অপারেশন ডেজার্ট স্টর্ম'। দীর্ঘদিনের যুদ্ধে ইরাক আজ বিধ্বস্ত ও বিপর্যন্ত। সাদ্দাম হোসেন পরবর্তী সরকারগুলো মূলত পরাধীন এবং বৃৎশক্তির আজ্ঞাবহ মাত্র। জাতি হিসেবে ইরাক আজ নেতৃত্বহীন ও গভীর সংকটে পতিত এক জনপদ।",
      "tag": "All.B 19",
      "sub_questions": [
        {
          "label": "ক",
          "question": "কত সালে বাংলাদেশের মহান স্বাধীনতা যুদ্ধ সংঘটিত হয়?",
          "explanation": "১৯৭১ সালে বাংলাদেশের মহান স্বাধীনতা যুদ্ধ সংঘটিত হয়।"
        },
        {
          "label": "খ",
          "question": "কত সালে বাংলাদেশের মহান স্বাধীনতা যুদ্ধ সংঘটিত হয়?",
          "explanation": "বাংলাদেশের মুক্তিযুদ্ধে নিকটতম প্রতিবেশী হিসেবে ভারত গুরুত্বপূর্ণ অবদান রেখেছে। ইতিযুদ্ধের সময় প্রধানমন্ত্রী ইন্দিরা গান্ধীর নেতৃত্বাধীন ভারত সরকার বাংলাদেশের প্রায় এক কোটি শরণার্থীকে সেদেশে আশ্রয় দেয়। ভারত সরকার তার দেশে বাংলাদেশের মুক্তিযোদ্ধাদের প্রশিক্ষণের ব্যবস্থা করে। ভারত মুক্তিবাহিনীকে যুদ্ধের জন্য অস্ত্র ও রসদ দিয়ে সহযোগিতা করে। পাশাপাশি পশ্চিমবঙ্গের রাজধানী কলকাতায় বাংলাদেশের অস্থায়ী সরকারের সদর দপ্তর স্থাপনের অনুমতি দেয়। এছাড়া শরণার্থীদের সহায়তা করতে ভারত সরকার তার নাগরিকদের ওপর কর পর্যন্ত আরোপ করে। সরকারি পর্যায়ের বাইরেও ভারতের অধিকাংশ রাজনৈতিক দল, বুদ্ধিজীবী, সংস্কৃতিকর্মী ও সাধারণ মানুষ মুক্তিযুদ্ধের সময় বাংলাদেশের প্রতি অকুণ্ঠ সমর্থন ও সহযোগিতার হাত প্রসারিত করে। এভাবে মুক্তিযুদ্ধের শুরু থেকে শেষ পর্যন্ত বাংলাদেশকে সমর্থন দিয়ে ভারত আমাদের কৃতজ্ঞতার বন্ধনে আবদ্ধ করেছে।"
        },
        {
          "label": "গ",
          "question": "উদ্দীপকে বর্ণিত 'অপারেশন ডেজার্ট স্টর্ম' এর সাথে পূর্ব পাকিস্তানে পশ্চিম পাকিস্তানি শাসকগোষ্ঠী কর্তৃক পরিচালিত কোন আক্রমণের মিল রয়েছে? ব্যাখ্যা করো।",
          "explanation": "উদ্দীপকে বর্ণিত 'অপারেশন ডেজার্ট স্টর্ম' এর সাথে পূর্ব পাকিস্তানে পশ্চিম পাকিস্তানি শাসকগোষ্ঠী পরিচালিত 'অপারেশন সার্চলাইট' এর ঘটনার মিল রয়েছে। ১৯৭১ সালের ২৫ মার্চ রাতে পাকিস্তানি সেনাবাহিনীর নিরস্ত্র বাঙালিদের নির্বিচারে গণহত্যা বিশ্বের ইতিহাসে এক কালো অধ্যায়ের সংযোজন করে। বিশ্বে স্বাধীনতাকামী সাধারণ মানুষকে এরূপ হত্যার নজির খুব কমই দেখা যায়। পাক-হানাদার বাহিনী সুপরিকল্পিতভাবে এ হত্যাকাণ্ড পরিচালনা করে। উদ্দীপকেও এ ঘটনার প্রতিচিত্র ফুটে উঠেছে। ইরাকি প্রেসিডেন্ট সাদ্দাম হোসেনের সাথে যুক্তরাষ্ট্রের আলোচনা ফলপ্রসূ না হওয়ায় তৎকালীন প্রেসিডেন্ট বুশের নির্দেশে রাতের অন্ধকারে মার্কিন বাহিনী বাগদাদের নিরীহ জনগণের ওপর নির্বিচারে বোমা বর্ষণ করে এবং গণহত্যা চালায়। আমেরিকানরা এই অপারেশনের নাম দেয় 'অপারেশন ডেজার্ট স্টর্ম'। ঠিক একইভাবে ১৯৭০ সালের নির্বাচনে আওয়ামী লীগের অভূতপূর্ব বিজয় লাভ সত্ত্বেও ইয়াহিয়া খান ক্ষমতা হস্তান্তরে নানা টালবাহানা করে। আলোচনার নামে অযথা সময় নষ্ট করে। এক পর্যায়ে তিনি এদেশে গণহত্যা চালানোর নির্দেশ দেন। তার নির্দেশে ১৯৭১ সালের ২৫ মার্চ রাতে পাকিস্তানি হানাদার বাহিনী মুক্তিকামী বাঙালিদের ওপর নির্মম হত্যাকাণ্ড চালায়। এ রাতে প্রায় ৫০ হাজার বাঙালি নর-নারী, ও শিশু গণহত্যার শিকার হয়। ছাত্র, শিক্ষক, রাজনীতিবিদ, পেশাজীবীসহ সব স্তরের জনগণকে নির্বিচারে হত্যা করা হয়। পাকবাহিনী এ জঘন্য হত্যাকাণ্ডের নাম, দেয় 'অপারেশন সার্চলাইট'। তাই বলা যায়, উদ্দীপকে বর্ণিত ইরাকিদের ওপর মার্কিনিদের পরিচালিত 'অপারেশন ডেজার্ট স্টর্ম' এর সাথে ১৯৭১ সালের ২৫ মার্চের গণহত্যার মিল রয়েছে।"
        },
        {
          "label": "ঘ",
          "question": "উদ্দীপকে বর্ণিত 'অপারেশন ডেজার্ট স্টর্ম' পরবর্তী ইরাকের যুদ্ধাবস্থার সাথে বাংলাদেশের যুদ্ধাবস্থার একটি তুলনামূলক চিত্র তুলে ধরো।",
          "explanation": "উদ্দীপকে বর্ণিত 'অপারেশন ডেজার্ট স্টর্ম' পরবর্তী ইরাকের যুদ্ধাবস্থার সাথে বাংলাদেশের যুদ্ধাবস্থার ব্যাপক পার্থক্য দেখা যায়। ১৯৭১ সালের ২৫ মার্চ রাতে পূর্ব পাকিস্তানের নিরীহ ও নিরস্ত্র বেসামরিক মানুষের ওপর যে নির্মম হত্যাযজ্ঞ চালানো হয়, তা ছিল ইতিহাসের অন্যতম এক নারকীয় ঘটনা। এ ঘটনাই পরবর্তী সময়ে বাঙালি জাতিকে মুক্তিযুদ্ধে ঝাঁপিয়ে পড়তে অনুপ্রেরণা জোগায়। কেননা বাঙালি জাতি এ গণহত্যার বিরুদ্ধে রুখে দাঁড়ায় এবং মুক্তির জন্য যুদ্ধ শুরু করে। কিন্তু ইরাকের ক্ষেত্রে এর ভিন্ন পরিস্থিতি দেখা যায়। প্রেসিডেন্ট বুশের নির্দেশে রাতের অন্ধকারে মার্কিন বাহিনী বাগদাদের নিরীহ জনগণের ওপর নির্বিচারে বোমা বর্ষণ এবং গণহত্যা চালালেও ইরাকিরা এর কোনো প্রতিবাদ করতে পারেনি। দীর্ঘদিনের যুদ্ধে ইরাক আজ বিধ্বস্ত ও বিপর্যস্ত একটি জনপদ। সাদ্দাম হোসেন পরবর্তী সরকারগুলো মূলত পরাধীন এবং বৃহৎশক্তির আজ্ঞাবহ মাত্র। কিন্তু 'অপারেশন সার্চলাইট' বা কালরাতের হত্যাকাণ্ড বাঙালি জাতিকে স্বাধীনতার মন্ত্রে দীক্ষিত করেছিল। ২৫ মার্চ রাতে পাকবাহিনী যে মানবেতর তাণ্ডবলীলা শুরু করে তা পরবর্তী ৩৬ ঘণ্টা ধরে অব্যাহত রাখে। এ বীভৎস হত্যা ও ধ্বংসযজ্ঞের ঘটনায় গোটা জাতি বিস্ময়ে বিমূঢ় হয়ে পড়ে। এ শোককে শক্তিতে পরিণত করে বাঙালি জাতি শুরু করে মুক্তির সংগ্রাম। শুরু হয় পাকসেনাদের সাথে বাঙালি পুলিশ, আনসার ও সাধারণ মানুষের এক অসম লড়াই যা বাংলাদেশের ইতিহাসে মুক্তিযুদ্ধ নামে পরিচিত। দীর্ঘ নয় মাস রক্তক্ষয়ী যুদ্ধের মাধ্যমে বাঙালি এদেশকে পাকিস্তানিদের কবল থেকে মুক্ত করে। বাঙালির অসীম সাহস, সিদ্ধান্তে দৃঢ়তা আর অপরিমেয় আত্মত্যাগে ১৯৭১ সালের ১৬ ডিসেম্বর বাংলাদেশ স্বাধীন রাষ্ট্র হিসেবে বিশ্ব মানচিত্রে স্থান পায়। ইরাকে পরিচালিত মার্কিনিদের গণহত্যা পরবর্তী পরিস্থিতি বিশ্লেষণে দেখা যায়, জাতি হিসেবে ইরাক আজ নেতৃত্বহীন ও গভীর সংকটে পতিত এক জনপদ। অথচ ২৫ মার্চ পাকসেনাদের পরিচালিত গণহত্যার পরপরই বাঙালি জাতি পাকবাহিনীর বিরুদ্ধে রুখে দাড়ায়। শুরু হয় স্বাধীনতা যুদ্ধ। এরই ধারাবাহিকতায় অর্জিত হয় আমাদের মহান স্বাধীনতা। সুতরাং আলোচিত দুটো পরিস্থিতি সম্পূর্ণ ভিন্ন।"
        }
      ]
    },
    {
      "number": "8",
      "uddipok": "",
      "tag": "All.B 19",
      "sub_questions": [
        {
          "label": "ক",
          "question": "গজনি বংশের প্রতিষ্ঠাতা কে ছিলেন?",
          "explanation": "গজনি বংশের প্রতিষ্ঠাতা হলেন সবুক্তগীন।"
        },
        {
          "label": "খ",
          "question": "সুলতান মাহমুদের ভারত অভিযানের মূল উদ্দেশ্য কী ছিল। এবং কেন?",
          "explanation": "সুলতান মাহমুদের ভারত অভিযানের মূল উদ্দেশ্য ছিল ভারতের বিপুল ধন-ঐশ্বর্য সংগ্রহ করা। গজনির সুলতান মাহমুদ ১০০০-১০২৬ খ্রি. পর্যন্ত মোট ১৭ বার ভারতে অভিযান পরিচালনা করেন। সুষ্ঠুভাবে শাসনকাজ পরিচালনা এবং গজনিকে সমৃদ্ধশালী ও আকর্ষণীয় নগরীতে পরিণত করাই ছিল সুলতান মাহমুদের উদ্দেশ্য। এছাড়া সমরনায়ক হিসেবে একটি বিশাল সেনাবাহিনী পোষণের জন্য তার অনেক অর্থের দরকার ছিল। ফলে ধন-ঐশ্বর্যে পরিপূর্ণ ভারতীয় উপমহাদেশে তিনি ১৭ বার অভিযান পরিচালনা করেন। আর ভারত থেকে সংগৃহীত অর্থ তিনি গজনির উন্নতিতে ব্যয় করেন। অর্থাৎ মূলত অর্থনৈতিক উদ্দেশ্যেই সুলতান মাহমুদ ভারতে বার বার অভিযান পরিচালনা করেন।"
        },
        {
          "label": "গ",
          "question": "চিত্রে প্রদর্শিত মন্দিরটিতে কোন মুসলিম শাসক অভিযান চালান? ব্যাখ্যা করো।",
          "explanation": "চিত্রে প্রদর্শিত সোমনাথ মন্দিরে অভিযান চালান গজনির সুলতান মাহমুদ। সুলতান মাহমুদ ছিলেন সাহসী ও সমরপ্রিয় বীর। তিনি ১০০০ থেকে ১০২৬ খ্রিষ্টাব্দের মধ্যে ঐশ্বর্যপূর্ণ ভারতে মোট সতেরো ধার অভিযান চালিয়ে বিস্ময়করভাবে প্রত্যেকবারই জয় লাভ করেন। এগুলোর মধ্যে ১৬তম অভিযান তথা সোমনাথ মন্দির বিজয় ছিল সর্বাপেক্ষা গুরুত্বপূর্ণ। মাহমুদ অর্থনৈতিক, রাজনৈতিক, ধর্মীয় প্রভৃতি কারণে ভারতে অভিযান পরিচালনা করেন। তবে কোনো কোনো ঐতিহাসিক তার এ অভিযানের কারণ হিসেবে সম্পদের প্রতি মোহকে দায়ী করেন। চিত্রে প্রদর্শিত সোমনাথ মন্দিরে অভিযান এবং সেখান থেকে প্রচুর ধন-সম্পদ লুন্ঠন এ বক্তব্যকেই সমর্থন করে। ভারতের তৎকালীন চালুক্য রাজ্যের (বর্তমান গুজরাট অঞ্চল) কাথিওয়াড় উপকূলে অবস্থিত সোমনাথ মন্দির প্রচুর ধনরত্ন আর মূর্তি-বিগ্রহাদিতে পরিপূর্ণ ছিল। ঐতিহাসিক বিবরণ মতে, এ মন্দির বিজয় সুলতান মাহমুদের সাধ্যের বাইরে ছিল বলে পুরোহিতরা মনে করতেন। তবে তাদের ধারণা ভুল প্রমাণিত করে মাহমুদ এ অভিযানে সফল হন। ১০২৬ খ্রিস্টাব্দে তিনি সোমনাথ মন্দিরে অভিযান পরিচালনা করেন। এ বছরের জানুয়ারি মাসে তিনি সোমনাথের দ্বারে পৌছান। রাজা ভীমদেবের নেতৃত্বে স্থানীয় জনসাধারণ ও মন্দিরের পুরোহিতরা প্রবল বাধা দিলেও তারা সুলতানের বাহিনীর কাছে পরাজিত হন। এ মন্দির থেকে সুলতান মাহমুদ দু'কোটি স্বর্ণমুদ্রা এবং দু'শ মণ অলংকার সংগ্রহ করেন। ঐতিহাসিক ড. ঈশ্বরী প্রসাদ বলেন, 'সোমনাথ বিজয় মাহমুদের ললাটে নতুন বিজয়ের গৌরবচিহ্ন সংযুক্ত করে।' তাই বলা যায়, চিত্রে প্রদর্শিত সোমনাথ মন্দির বিজয় ছিল সুলতান মাহমুদের ভারতে পরিচালিত সর্বাপেক্ষা গুরুত্বপূর্ণ অভিযান।"
        },
        {
          "label": "ঘ",
          "question": "শ্রেষ্ঠ বীর নরপতি হিসেবে উক্ত শাসকের কৃতিত্ব মূল্যায়ন করো।",
          "explanation": "একজন শ্রেষ্ঠ বীর নরপতি হিসেবে সুলতান মাহমুদ ছিলেন অসাধারণ কৃতিত্বের অধিকারী। দিগ্বিজয়ী বীর সুলতান মাহমুদ সুদক্ষ সেনানায়কের পাশাপাশি একজন সাম্রাজ্য প্রতিষ্ঠাতা হিসেবেও বিশেষ খ্যাতি লাভ করেন। ভারতে ১৭ বার অভিযান চালিয়ে প্রতিবারই সাফল্য লাভ করে তিনি ইতিহাসে এক শ্রেষ্ঠ বীর সৈনিক হিসেবে নাম লিখিয়েছেন। তেমনি নরপতি হিসেবেও তিনি ছিলেন, সফল। শত্রুপক্ষের অধীন সব রাজ্য জয় করে তাদের ক্ষমতার চূড়ান্ত বিলোপ সাধনই ছিল সুলতান মাহমুদের লক্ষ্য এবং তিনি তা অর্জনে সক্ষম হন। তিনি পাঞ্জাব জয় করে সেখানে সুদৃঢ় শাসনব্যবস্থা প্রতিষ্ঠিত করেন। ক্ষুদ্র গজনি রাজ্যকে পরিণত করেন বিশাল সাম্রাজ্যে। ভারতীয় ঐতিহাসিক ঈশ্বরী প্রসাদ বলেন, \"সুলতান মাহমুদ ছিলেন বড় মাপের নৃপতি।\" একটি পার্বত্য ক্ষুদ্র রাজ্যকে শুধু বাহুবলে বিশাল ও সমৃদ্ধ সাম্রাজ্যে রূপ দান করা অসাধারণ কৃতিত্বের পরিচায়ক। তার আগে এশিয়ার অন্য কোনো আরব বা তুর্কি শাসক হিরাত, কাবুল ও গজনির বাইরে অগ্রসর হতে পারেননি। মাহমুদ যে বিশাল সাম্রাজ্য প্রতিষ্ঠা করেন তা বাগদাদের সমসাময়িক আব্বাসি খলিফার সাম্রাজ্যের চেয়েও বড় ছিল বলে মনে করা হয়। মুসলিম শাসকদের মধ্যে তিনিই প্রথম উত্তর-পশ্চিম সীমান্ত পথে ভারতে অভিযান চালিয়েছিলেন। তিনি ভারতীয় উপমহাদেশে প্রথম মুসলিম রাজবংশ প্রতিষ্ঠা করতে পারেননি বটে, তবে তারই দেখানো পথে মুহাম্মদ ঘুরি ভারতবর্ষে স্থায়ীভাবে মুসলিম শাসনের ভিত্তি প্রতিষ্ঠা করেন। পরিশেষে বলা যায়, অসাধারণ সাংগঠনিক দক্ষতা ও রণকৌশলের বলে সুলতান মাহমুদ ভারত অভিযানে সফল হন এবং ক্ষুদ্র গজনিকে বিশাল সাম্রাজ্যে রূপ দেন। তাই তিনি কৃতী সেনানায়কের পাশাপাশি একজন শ্রেষ্ঠ নরপতি হিসেবেও পরিচিতি লাভ করেন।"
        }
      ]
    },
    {
      "number": "9",
      "uddipok": "মি. কাইমউদ্দীন নূরগঞ্জ এলাকার জমিদার ছিলেন। তাঁর স্ত্রী। জুলেখা বেগম ছিলেন যেমন অপরূপা সুন্দরী তেমনি বুদ্ধিমতী ও সুনিপুণা। অল্প সময়ের মধ্যেই জুলেখা বেগম জমিদার মি. কাইমউদ্দীনের প্রিয়পাত্রী হয়ে ওঠেন। ফলে আরামপ্রিয় জমিদারের ওপর তার স্ত্রী প্রভাব বিস্তার করেন এবং পর্দার আড়ালে প্রকৃত ক্ষমতার অধিকারিণী হন।",
      "tag": "All.B 19",
      "sub_questions": [
        {
          "label": "ক",
          "question": "কত খ্রিষ্টাব্দে সম্রাট আকবর সিংহাসনে আরোহণ করেন?",
          "explanation": "সম্রাট আকবর ১৫৫৬ খ্রিষ্টাব্দে সিংহাসনে আরোহণ করেন।"
        },
        {
          "label": "খ",
          "question": "মনসবদারি প্রথা সম্পর্কে লেখো।",
          "explanation": "মুঘল সম্রাট আকবর সেনাবাহিনীতে নিয়মানুবর্তিতা ও শৃঙ্খলা প্রতিষ্ঠার লক্ষ্যে যে ব্যবস্থা গ্রহণ করেন, তা-ই মনসবদারি প্রথা নামে পরিচিত। 'মনসব' শব্দের অর্থ পদ বা মর্যাদা। এ পদের অধিকারীকে 'মনসবদার' বলা হয়। সামরিক ও বেসামরিক প্রশাসনের অব্যবস্থা দূর করার জন্য সম্রাট আকবর ১৫৭১ খ্রিষ্টাব্দে শাহবাজ খানকে মীর বকশী (সামরিক বাহিনীর প্রধান) নিয়োগ করে একটি পরিকল্পনা গ্রহণ করেন। এটিই 'মনসবদারি প্রথা'। এ ব্যবস্থায় সর্বোচ্চ এবং সর্বনিম্ন পর্যায়ের মনসবদার তাদের অধীনে যথাক্রমে মোট ১০ হাজার থেকে ১০ জন সৈনা রাখতে পারতেন।"
        },
        {
          "label": "গ",
          "question": "উদ্দীপকের জুলেখা বেগমের সাথে মুঘল আমলের কোন মহীয়সী। নারীর মিল পাওয়া যায়? ব্যাখ্যা করো।",
          "explanation": "উদ্দীপকের জুলেখা বেগমের সাথে মুঘল আমলের মহীয়সী নারী নূরজাহানের মিল রয়েছে। নূরজাহানের প্রকৃত নাম মেহের-উন-নিসা। তিনি মুঘল সম্রাট জাহাঙ্গীরের স্ত্রী ছিলেন। তিনি অসামান্য রূপের অধিকারী ছিলেন। তাই সম্রাট জাহাজীর তাকে নূরজাহান (পৃথিবীর আলো) উপাধি দিয়ে মর্যাদায় ভূষিত করেন। এরপর থেকে মেহের-উন-নিসা নূরজাহান নামেই পরিচিতি লাভ করেন। প্রজ্ঞা, বুদ্ধিমত্তার দৌলতে রাজপরিবারের সর্বত্রই তার কর্তৃত্ব ছিল। উদ্দীপকের জুলেখা বেগমের ক্ষেত্রেও এরকম দেখা যায়। নূরগঞ্জ এলাকার জমিদার মি. কাইমউদ্দীনের স্ত্রী জুলেখা বেগম যেমন অপরূপা সুন্দরী তেমনি বুদ্ধিমতী ছিলেন। অল্প সময়ের মধ্যেই তিনি জমিদার মি. কাইমউদ্দীনের প্রিয়পাত্রী হয়ে ওঠেন। ফলে তিনি সহজেই আরামপ্রিয় জমিদার স্বামীর ওপর প্রভাব বিস্তার করেন এবং পর্দার আড়ালে প্রকৃত ক্ষমতার অধিকারী হন। সম্রাট জাহাঙ্গীরের ওপরও তার স্ত্রী নূরজাহানের অপরিসীম প্রভাব ছিল। জাহাঙ্গীর আরামপ্রিয় ছিলেন। এ সুযোগে সম্রাটকে নিজের নিয়ন্ত্রণে এনে নূরজাহান তার আত্মীয়-স্বজনদের রাজ্যের উচ্চপদে নিয়োগ দেন। তার পিতা মির্জা গিয়াস বেগ এবং ভাই আসফ খানকে জাহাঙ্গীরের উজির নিযুক্ত করা হয়। নূরজাহান সাম্রাজে অপরিসীম ক্ষমতার অধিকারী ছিলেন। তার ক্ষমতা এতটা বৃদ্ধি পেয়েছিল যে, জাহাঙ্গীর নামমাত্র সম্রাটে পরিণত হয়েছিলেন। সুতরাং দেখা যাচ্ছে, সৌন্দর্য, বুদ্ধিমত্তা ও কর্তৃত্ব প্রতিষ্ঠার দিক দিয়ে উদ্দীপকের জুলেখা বেগম এবং মুঘল মহীয়সী নূরজাহান একে অন্যের প্রতিরূপ।"
        },
        {
          "label": "ঘ",
          "question": "উক্ত মহীয়সী নারীর কৃতিত্ব পর্যালোচনা করো।",
          "explanation": "সম্রাট জাহাঙ্গীরের স্ত্রী নূরজাহান ছিলেন তীক্ষ্ম বুদ্ধি, গভীর জ্ঞান এবং অনন্য প্রতিভার অধিকারী, যার বলে তিনি প্রায় ১৫ বছর নেপথ্যে থেকে মুঘল সাম্রাজ্যকে পরিচালিত করেন। মুঘল সম্রাট জাহাঙ্গীরের সাথে নূরজাহানের প্রেম ও পরে স্ত্রী হিসেবে শাসনকাজে প্রভাব বিস্তার মুঘল ইতিহাসের এক গুরুত্বপূর্ণ অধ্যায়। নূরজাহানের পিতা পারস্যের অধিবাসী মির্জা গিয়াস বেগ ভাগ্যান্বেষণে ভারতে এসেছিলেন। নানা ঘটনার পর ১৬১২ খ্রিষ্টাব্দে সম্রাট জাহাঙ্গীরের সাথে নূরজাহানের বিয়ে হয়। নূরজাহান স্বামীর ওপর এতটাই প্রভাব বিস্তার করতে সক্ষম হয়েছিলেন যে, অনেকে বলতে বাধ্য হন জাহাঙ্গীর নন, নূরজাহানই ছিলেন সাম্রাজ্যের প্রকৃত শাসক। নূরজাহান তীক্ষ্ণ বুদ্ধি ও আকর্ষণীয় গুণের বলে সাম্রাজ্যের শাসন ব্যবস্থার ওপর প্রভাব বিস্তার করেছিলেন। নূরজাহানের অসামান্য। রূপ ও গুণে মুগ্ধ হয়ে সম্রাট তাকে প্রধান মহিষীর মর্যাদা দিয়ে প্রথমে নূরমহল (প্রাসাদের আলো) এবং পরে নূরজাহান (পৃথিবীর আলো) উপাধি দেন। নূরজাহান বিয়ের পর থেকে ১৫ বছর পর্যন্ত মুঘল সাম্রাজ্যে প্রবল প্রভাববিস্তার করেছিলেন। তিনি শাসনক্ষমতা নিজ হাতে গ্রহণ না করলেও সম্রাটকে হাতের পুতুলে পরিণত করেন। মুদ্রায় সম্রাটের সাথে তার নামও অঙ্কিত হতো। নূরজাহানের ছিল প্রখর বুদ্ধি ও অসাধারণ জ্ঞান। শিল্প-সাহিত্যের প্রতিও প্রবল আকর্ষণ ছিল তার। নূরজাহানের এ গুণাবলি মুঘল দরবারকে গৌরব ও প্রশাসনিক সাফল্য এনে দিয়েছে। তবে তিনি এর মূল্য হিসেবে রাজপরিবার ও সাম্রাজ্যের মানুষের কাছে কূটকৌশলী ও ছলনাময়ীরূপেও পরিচিতি লাভ করেন। উপরের আলোচনার পরিপ্রেক্ষিতে বলা যায়, সম্রাজ্ঞী নূরজাহান তার রূপ ও অসাধারণ যোগ্যতাবলে জাহাঙ্গীরের সময় মুঘল সাম্রাজ্যে ব্যাপক প্রভাব বিস্তার করেন। ঐতিহাসিক ভিনসেন্ট স্মিথ তাকে সিংহাসনের 'নেপথ্যের শক্তি' হিসেবে অভিহিত করেছেন।"
        }
      ]
    },
    {
      "number": "10",
      "uddipok": "আফ্রিকার খনিজ সম্পদে ভরপুর একটি দেশ সুদান। এদেশের উত্তরাঞ্চলের আয়তন দক্ষিণাঞ্চলের চেয়ে অনেক বড় হলেও জনসংখ্যা তুলনামূলকভাবে অনেক কম। এছাড়া উত্তরাঞ্চলে নদী-নালা কম থাকার কারণে এখানকার ভূমি ছিল অনুর্বর এবং কোথাও কোথাও মধুময়। অন্যদিকে নদীবিধৌত দক্ষিণ সুদান ছিল উর্বর এবং খনিজ সম্পদগুলোও এ অঞ্চলে অবস্থিত ছিল। রাষ্ট্রক্ষমতায় উত্তর সুদানের একচ্ছত্র আধিপত্য থাকায় তারা দক্ষিণ সুদানকে অর্থনৈতিকভাবে বঞ্চিত করে উত্তরে সম্পদের পাহাড় গড়ে তোলে এ অবস্থায় দক্ষিণ সুদান। সশস্ত্র আন্দোলনের মাধ্যমে স্বাধীনতার ডাক দিলে জাতিসংঘের মধ্যস্থতায় গণভোটের মাধ্যমে দক্ষিণ সুদান স্বাধীনতা অর্জন করে।",
      "tag": "All.B 19,All.B 15,ISCM 24,ACC 24",
      "sub_questions": [
        {
          "label": "ক",
          "question": "",
          "explanation": "পাকিস্তানের সংখ্যাগরিষ্ঠ জনগণের মাতৃভাষা ছিল বাংলা।"
        },
        {
          "label": "খ",
          "question": "",
          "explanation": "বাঙালি জাতীয়তাবাদী আন্দোলনের প্রথম বড় পদক্ষেপের সবচেয়ে গুরুত্বপূর্ণ দিন হিসেবে একুশে ফেব্রুয়ারি স্মরণীয় হয়ে আছে। বাংলাদেশের রাজনৈতিক ইতিহাসে ১৯৫২ সালের ২১ ফেব্রুয়ারি একটি উজ্জ্বল তারিখ। এই দিনে বাংলাকে পাকিস্তানের অন্যতম রাষ্ট্রভাষা করার দাবিতে পূর্ব পাকিস্তানের রাজধানী ঢাকায় বাঙালি ছাত্র-জনতা ১৪৪ ধারা ভঙ্গ করে রাস্তায় নেমে আসে। তাদের মিছিলে পুলিশ গুলিবর্ষণ করলে রফিক, বরকত, জব্বারসহ কয়েকজন শহিদ হন। তাদের রক্তের বিনিময়ে বাংলা অন্যতম রাষ্ট্রভাষার মর্যাদা পায়। শহিদ দিবস হিসেবে এ দিনটি স্মরণীয়। একুশে ফেব্রুয়ারিকে জাতিসংঘ 'আন্তর্জাতিক মাতৃভাষা দিবস' হিসেবেও স্বীকৃতি দিয়েছে।"
        },
        {
          "label": "গ",
          "question": "",
          "explanation": "উদ্দীপকে উল্লেখিত আফ্রিকার সুদানের ভৌগোলিক বৈশিষ্ট্যের সাথে তদানীন্তন পাকিস্তানের ভৌগোলিক বৈশিষ্ট্যের সাদৃশ্য দেখা যায়। পাকিস্তান দক্ষিণ এশিয়ার একটি দেশ। ১৯৪৭ সালের ১৪ আগস্ট ভারত বিভক্ত হয়ে পাকিস্তান ও ভারত নামে দুটি রাষ্ট্র গঠিত হয়। এর মধ্যে পাকিস্তান রাষ্ট্রটি পূর্ব পাকিস্তান ও পশ্চিম পাকিস্তান- এই দুই ভাগে বিভক্ত ছিল। পশ্চিম পাকিস্তান আয়তনে অনেক বড় হলেও এর বিশাল অঞ্চল ছিল অনুর্বর, পাহাড়ি ও মরুময়। সেজন্য তখন ঐ অঞ্চলে কৃষিপণ্য কম উৎপাদিত হতো। অন্যদিকে নদীমাতৃক পূর্ব পাকিস্তান ছিল সুজলা-সুফলা, শস্য-শ্যামলা এক উর্বর ভূখণ্ড। উদ্দীপকের সুদানের ক্ষেত্রেও একই বৈশিষ্ট্য দেখা যায়। উদ্দীপকের সুদানের দক্ষিণাঞ্চল উর্বর এবং খনিজ সম্পদে ভরপুর।। অন্যদিকে উত্তরাঞ্চল অনুর্বর। আবার উত্তরাঞ্চলের আয়তন বেশি হলেও দক্ষিণাঞ্চলের তুলনায় সেখানে জনসংখ্যা কম। অনুরূপভাবে পশ্চিম পাকিস্তানের আয়তন বেশি হলেও পূর্ব পাকিস্তানের তুলনায় সেখানে জনসংখ্যা কম ছিল। পূর্ব পাকিস্তান বা পূর্ব বাংলা ছিল প্রাকৃতিক সম্পদে ভরপুর। এ অঞ্চলের ভূমি ছিল উর্বর, যার ফলে এখানে কৃষির উন্নয়নের 'ব্যাপক সম্ভাবনা ছিল। বহু নদ-নদীবিধৌত পূর্ব পাকিস্তানে প্রচুর ফসল উৎপাদিত হতো। তবে শাসনক্ষমতা পশ্চিম পাকিস্তানিদের হাতে থাকায় পূর্বাঞ্চলের মানুষের ভাগ্যের উন্নয়ন হয়নি। সুতরাং বলা যায়, ভৌগোলিক বৈশিষ্ট্যের দিক দিয়ে তদানীন্তন পাকিস্তানের সাথে সুদানের মিল রয়েছে।"
        },
        {
          "label": "ঘ",
          "question": "",
          "explanation": "উদ্দীপকে উল্লেখিত সুদানের দুই অংশের বৈষম্যের মতো তৎকালীন পূর্ব ও পশ্চিম পাকিস্তানের অর্থনৈতিক বৈষম্যও ছিল পাহাড় সমান। পাকিস্তান আমলে পূর্ব পাকিস্তান চরম অর্থনৈতিক বৈষম্যের শিকার হয়। ১৯৫৯-৬০ সালে পশ্চিম পাকিস্তানের অধিবাসীদের মাথাপিছু আয় ছিল পূর্ব পাকিস্তানের মানুষের তুলনায় ৩২% বেশি। পাকিস্তানের মোট রাজস্ব আয়ের শতকরা ৬০ ভাগই অর্জিত হতো পূর্বাঞ্চল থেকে। অথচ এর মাত্র ২৫ ভাগ ব্যয় হতো এ অঞ্চলে। মোট রপ্তানি আয়ের ৬০ ভাগ পূর্ব বাংলার পণ্য থেকে অর্জিত হলেও এ অঞ্চল আমদানি পণ্যের মাত্র শতকরা ৩০ ভাগ পেত। পাকিস্তানের জনসংখ্যার শতকরা ৬০ ভাগই পূর্ব পাকিস্তানে থাকলেও জাতীয় আয়ের মাত্র ২৭ ভাগ ব্যয় হতো তাদের জন্য। পূর্ব পাকিস্তানের হাতে মুদ্রা ও অর্থনৈতিক ব্যবস্থা নিয়ন্ত্রণের কোনো ক্ষমতাই ছিল না। কেন্দ্রীয় ব্যাংকসহ প্রায় সকল ব্যাংক, বিমা, বাণিজ্য, সরকারি-বেসরকারি প্রতিষ্ঠান, বিদেশি মিশনসমূহের সদর দফতর ছিল পশ্চিম পাকিস্তানে। অনেক শিল্পের কাঁচামাল পূর্ব পাকিস্তানে উৎপন্ন হলেও প্রধান শিল্পকারখানাগুলো প্রতিষ্ঠিত হয় পশ্চিমে। মোট তিনটি পঞ্চবার্ষিক পরিকল্পনায় যে সকল উন্নয়ন প্রকল্প গ্রহণ করা হয় সেখানে পশ্চিম পাকিস্তানের তুলনায় পূর্ব পাকিস্তানে বরাদ্দ ছিল অনেক কম। উদ্দীপকে দেখা যায়, উত্তর সুদান দক্ষিণ সুদানকে অর্থনৈতিকভাবে বঞ্চিত করে সম্পদের পাহাড় গড়ে তোলে। একইভাবে পশ্চিম পাকিস্তানও পূর্ব পাকিস্তানকে অর্থনৈতিকভাবে শোষণ করে নিজেদের সমৃদ্ধ করে তোলে। পূর্ব পাকিস্তান হয়ে পড়ে অর্থনৈতিকভাবে পঙ্গু। পরিশেষে বলা যায়, উদ্দীপকে বর্ণিত উত্তর সুদানের নেতারা রাষ্ট্রক্ষমতায় একচ্ছত্র আধিপত্য বিস্তারের মাধ্যমে দক্ষিণ সুদানকে অর্থনৈতিকভাবে বঞ্চিত করেছিলেন। একইভাবে পশ্চিম পাকিস্তানি শাসকগোষ্ঠীও পূর্ব পাকিস্তানকে অর্থনৈতিকভাবে বঞ্চিত করে উভয়ের মধ্যে ব্যাপক বৈষম্যের সৃষ্টি করে।"
        }
      ]
    },
    {
      "number": "11",
      "uddipok": "প্রাথমিক জীবনে তৈমুর লঙ সিস্তান অভিযানকালে নির্বিঘ্নে রাজধানীতে প্রবেশ করেন। সিস্তান অধিপতি রাজধানী ছেড়ে অন্যত্র আশ্রয় নেন। তৈমুর যখন নিশ্চিন্তে রাজধানীতে বিশ্রামরত তখন সিস্তানের সৈন্যরা তাকে ঘিরে ফেলে। এমন অতর্কিত আক্রমণে তৈমুর লঙ পরাজিত হয়ে কোনো মতে প্রান নিয়ে পালিয়ে যান। এমনকি কিছু দিনের জন্য তিনি রাজ্য হারা হন।",
      "tag": "DB, MB, DIN.B, CTG.B, SB, BB 22,All.B 19,ISCD 24",
      "sub_questions": [
        {
          "label": "ক",
          "question": "",
          "explanation": "'বাবর' শব্দটি মূলত তুর্কি ভাষা থেকে আগত, যার অর্থ হলো সিংহ।"
        },
        {
          "label": "খ",
          "question": "",
          "explanation": "রাজস্ব ব্যবস্থায় পাট্টা ও কবুলিয়ত অত্যন্ত গুরুত্বপূর্ণ দলিল, যা সম্রাট শেরশাহ প্রবর্তন করেছিলেন। পাট্টা হলো সরকার বা জমিদারের পক্ষ থেকে কৃষককে দেওয়া একটি দলিল, যেখানে জমির মালিকানা, জমির পরিমাণ, ধরণ এবং ধার্যকৃত খাজনার পরিমাণ স্পষ্টভাবে উল্লেখ থাকত। এটি কৃষকের অধিকার নিশ্চিত করত। অন্যদিকে, কবুলিয়ত হলো কৃষকের পক্ষ থেকে সরকারকে দেওয়া একটি অঙ্গীকারপত্র। এতে কৃষক পাট্টায় উল্লিখিত শর্তসমূহ মেনে নিয়ে নির্দিষ্ট খাজনা পরিশোধের প্রতিশ্রুতি দিয়ে স্বাক্ষর করত। এই দ্বিমুখী চুক্তির ফলে কৃষক ও সরকারের মধ্যে সরাসরি সম্পর্ক স্থাপিত হয় এবং মধ্যস্বত্বভোগীদের শোষণ হ্রাস পায়।"
        },
        {
          "label": "গ",
          "question": "",
          "explanation": "উদ্দীপকের সিস্তান অভিযানের সাথে মুঘল সম্রাট হুমায়নের বাংলা অভিযানের মিল রয়েছে। নিম্নে তা ব্যাখ্যা করা হলো: আফগান নেতা শেরশাহ ১৫৩৪ খ্রিষ্টাব্দে মুঙ্গেরের কাছে সুরুজগরের যুদ্ধে বাংলা ও বিহারের সম্মিলিত বাহিনীকে পরাজিত করে সমগ্র বিহার দখল করেন। পরবর্তী সময়ে শেরশাহ বঙ্গদেশে সফল অভিযান পরিচালনা করে অত্যন্ত শক্তিশালী হয়ে উঠেন। তার এরূপ শক্তি বৃদ্ধিতে হুমায়ুন শঙ্কিত হয়ে বাংলা অভিযান পরিচালনা করে। তুর্কী- মোঙ্গল বিজেতা তৈমুর লঙের ঘটনার সাথে এ অভিযানের সাদৃশ্য লক্ষ করা যায়  তৈমুর লঙ সিস্তান নির্বিঘ্নে রাজধানীতে প্রবেশ করেন। সিস্তান অধিপতি রাজধানী ছেড়ে অন্যত্র আশ্রয় নেন। একই ভাবে মুঘল সম্রাট হুমায়ুনও শেরশাহের বিরুদ্ধে বাংলা অভিযান চালান। হুমায়ুন গুজরাটে বাহাদুর শাহর বিদ্রোহ দমনে ব্যস্ত এমন সময়ে সাম্রাজ্যের অঞ্চলে আফগানরা মুঘলদের জন্য প্রচন্ড হুমকি হয়ে দেখা দেয়। শেরশাহ বিহার দখল করে বাংলায় দুটি সফল অভিযান চালান। এতে হুমায়ুন শঙ্কিত হয়ে ১৫৩৭ খ্রিষ্টাব্দে চুনার দুর্গ আক্রমণ ও দখল করেন। এরপর তিনি গৌর (১৫৩৮) অবরোধ করে বাংলা বিজয় সম্পূর্ণ করেন। হুমায়ুন সেখানে প্রায় ছয় মাস অলস সময় পার করেন।সুতরাং বলা যায়, উদ্দীপকের তৈমুর লঙের সিস্তান অভিযানের সাথে এ ঘটনার সাথে সাদৃশ্য রয়েছে।"
        },
        {
          "label": "ঘ",
          "question": "",
          "explanation": "তৈমুর লঙের মতো হুমায়নও অদূরদর্শিতা ও কৌশলগত দূর্বলতার কারনে বাংলা বিজয় পরবর্তী চৌসার যুদ্ধে শেরশাহের কাছে পরাজিত হয়ে সামরিকভাবে রাজ্যহারা হয়েছিলেন। মুঘল সম্রাট হুমায়ুন ১৫৩৭ খ্রিষ্টাব্দে চুনার দুর্গ আক্রমণ ও দখল করে বাংলা বিজয় সম্পূর্ণ করেন। এরপর তিনি বাংলায় প্রায় ছয় মাস পর্যন্ত অলস সময় কাটান। রাজ্যের প্রতি তার কোনো খেয়াল ছিলোনা তিনি আমোদ ফুর্তিতে মত্ত থাকেন। তার এই অলসতার মাধ্যমে শেরশাহ নিজের শক্তি বৃদ্ধি করেন এবং হুমায়ুনকে আক্রমণ করে পরাজিত করেন। তৈমুর লঙের পরাজয়ের সাথে হুমায়ুনের অদূরদর্শিতার সাদৃশ্য লক্ষ করা যায়।  তৈমুর লঙ সিস্তান দখল করে যখন রাজধানীতে নিশ্চিন্তে বিশ্রাম করছিলেন তখন সিস্তানের সৈন্যরা তাকে চারদিক থেকে অতর্কিত আক্রমণ করে ফলে তৈমুর লঙ পরাজিত হন এবং কোনোমতে প্রান নিয়ে পালিয়ে যান। একইভাবে হুমায়ুন শেরশাহকে চুনার দুর্গে আক্রমণ করে পরাজিত করেন এবং বাংলা জয় করে সেখানে মাস অতিবাহিত করেন। কৌশলগত দিক থেকে এটি ছিলো তার ভুল সিদ্ধান্ত। কার তার এই অলসতার সুযোগ নিয়ে শেরশাহ নিজের ক্ষমতা বৃদ্ধি করেন এবং বাংলা জয় করেন। এ অবস্থায় হুমায়ুন ১৫৩৮ খ্রিষ্টাব্দের জুলাই মাসে গৌর অবরোধ করেন। কৌশলি শেরশাহ সুজ বাহিনীর সাথে মুখোমুখি সংঘর্ষ এড়িয়ে গৌর ত্যাগ করেন। হুমায়ুন তখন গৌর দখল করে ছয় মাস সেখানে আমোদ ফুর্তিতে মেতে উঠেন। সেই সময়কে কাজে লাগিয়ে শেরশাহ বিহার, বারানসি, জৈনপুর ও কনৌজ দখল করেন। এসময় হুমায়ুনের আলস্য ও ত্রুটিপূর্ন কৌশলের কারনে শেরশাহ নিজের শক্তি বৃদ্ধি করেন। এর ফলে চৌসার যুদ্ধে পরাজিত হয়ে হুমায়ুন পালিয়ে যেতে বাধ্য হন। পরিশেষে বলা যার, বাংলা জয়ের পর হুমায়ুনের আলস্য ও ত্রুটিপূর্নতার কারনে চৌসার যুদ্ধে তাকে পরাজিত হতে হয়।এমনকি এর ফলে তাকে সাময়িকভাবে রাজ্যহারা হতে হয় এবং রাজ্য ছেড়ে পালিয়ে যেতে হয় তার প্রান বাচাতে।"
        }
      ]
    }
  ]
}