{
  "title": "রাজশাহী ক্যান্ট. পাবলিক কলেজ ২০২৪",
  "subtitle": "প্রবন্ধ রচনা(5)",
  "questions": [
    {
      "number": "1",
      "uddipok": "মানবকল্যাণে বিজ্ঞান",
      "tag": "CCC 24,PCC 24,NDCD 24,DCC 24,RCPC 24,CPCR 24,DB 23,DIN.B 23,JB 23,RB 23,SB 23,MB 23,CTG.B 23,RCC 23,NDCD 23,DRMC 23,JCC 23,ISCM 23,HC 23,CC 23,FCC 23,BCC 23,RUMC 23,DB 19,BB 19,DIN.B 19,CTG.B 19,RB 19,CB 19,All.B 18,CTG.B 17,BB 17,CB 17,SB 19,DB 16,SB 16,BB 16,RB 16,CPSCM 24",
      "sub_questions": [
        {
          "label": "",
          "question": "",
          "explanation": "ভূমিকা – বিজ্ঞান আধুনিক সভ্যতার আশীর্বাদ।  অন্ধকার জীবন থেকে মানুষকে আলোর পথে নিয়ে এসেছে বিজ্ঞান ও প্রযুক্তি সেবা। প্রাচীন থেকে আধুনিক ধারার জীবন যাপনে মানুষকে দিনের-পর-দিন নতুনত্ব উপহার দিয়ে চলেছে বিজ্ঞান। প্রতিদিনের জীবনে বিজ্ঞানের আবিষ্কার কোন না কোন ভাবে মানুষকে সহায়তা করছে ফলে মানুষের জীবন  সহজ থেকে সহজতর হচ্ছে। বিজ্ঞান শব্দের আভিধানিক অর্থ ‘বিশেষ জ্ঞান’। পার্থিব জগতের কল্যাণের জন্য বিশেষ জ্ঞান সৃষ্টি করায় বিজ্ঞানের অন্যতম লক্ষ্য। বিজ্ঞানের আবিষ্কার মানুষকে ক্রমবিবর্তনের মধ্য দিয়ে পৌঁছে দিয়েছে আধুনিক সভ্যতার চরম শিখরে।সারা পৃথিবীতে আজ বিজ্ঞানের জয়ধ্বনি। বিজ্ঞান ও প্রযুক্তি ব্যতীত মানুষ এক মুহূর্ত বাঁচতে পারবে না। বিজ্ঞানের ছোঁয়া  যে দেশে পড়েনি সে দেশ কোনভাবেই উন্নতি লাভ করতে পারেনি। মানুষের জীবনে বিজ্ঞানের ছোঁয়া কতটা লেগেছে তা প্রতিদিনকার জীবনকে দেখলেই আমরা অনুভব করতে পারি।মানব কল্যাণে বিজ্ঞান ও প্রযুক্তি প্রতিনিয়ত অবদান রেখে  চলেছে।\nবিজ্ঞানের আবিষ্কার- বিজ্ঞানের বিচিত্র আবিষ্কার মানুষের জীবনে সুফল বয়ে এনেছে। মানুষের জীবনে পরিপূর্ণতা এনে দিয়েছে বিজ্ঞান। গুহাবাসী মানুষ আলোকিত জীবনের প্রথম ধাপে আবিষ্কার করেছিল  আগুন। বিজ্ঞানের  পদযাত্রা শুরু হয়েছিল আগুন জ্বালানোর মধ্য দিয়ে।এরপর মানুষের জীবনে যে আবিষ্কারটি গতি এনে দিয়েছে তা হল চাকা আবিষ্কার। পণ্য পরিবহন ও এক স্থান থেকে অন্য স্থানে যেতে মানুষকে চাকা সহায়ক ভূমিকা পালন করেছে। এরপর থেকে মানুষকে আর থেমে থাকতে হয়নি আগুনে পুড়িয়ে  তৈরি হয়েছে নতুন নতুন যন্ত্রপাতি। এক স্থান থেকে অন্য স্থানে মানুষ  পৌঁছে গেছে চাকায়  চালিত বাহনের মাধ্যমে। সমাজের যত পরিবর্তন হয়েছে মানুষের জ্ঞান বিজ্ঞানের  জিজ্ঞাসা ততই বেড়েছে। আকাশ, জল, স্থল  সম্পর্কে মানুষের কৌতূহল বৃদ্ধি পেয়েছে ফলে আবিষ্কারের নেশা  মানুষকে তাড়িত করে।\nবিংশ শতাব্দীর বিজ্ঞান- বিজ্ঞানের জয়যাত্রা প্রাচীনকাল থেকে শুরু হলেও বিংশ শতাব্দীতে এসে সমৃদ্ধি লাভ করেছে। বিজ্ঞানের আবিষ্কার মানুষের জীবনকে যেমন সহজ করেছে তেমনি প্রকৃতিকে নিয়ন্ত্রণ করার কিছুটা সক্ষমতা তৈরি করেছে। বিজ্ঞানের বহুমুখী আবিষ্কার প্রাত্যহিক জীবনকে সহজ করে দিয়েছে। বিজ্ঞানের বিভিন্ন আবিষ্কার মানুষ তার প্রয়োজন মত ব্যবহার করছে। বিজ্ঞানের জয়যাত্রা একবিংশ শতাব্দীতে অব্যাহত থাকবে এবং পৃথিবীকে  নিয়ে যাবে সমৃদ্ধির চরম শিখরে। বিজ্ঞানের বহুমুখী আবিষ্কার পৃথিবীকে দেখাবে নতুন দিগন্ত।বিংশ শতাব্দীতে আমরা উপলব্ধি করতে পারছি বিজ্ঞানের আবিষ্কার ছাড়া সমৃদ্ধি অর্জন কোনভাবেই সম্ভব না।\nপ্রযুক্তি আবিষ্কারে আত্মত্যাগ- প্রকৃতি জগতের বিচিত্র বিষয়ের প্রতি ক্ষুদ্রাতিক্ষুদ্র আগ্রহ এবং পরীক্ষা-নিরীক্ষার মধ্য দিয়ে নতুন নতুন কিছু আবিষ্কার করা বিজ্ঞানীদের মূল কাজ। বিভিন্ন রকম আবিষ্কার থেকে আমরা যে সুফল ভোগ করছি এর পেছনে প্রযুক্তি আবিষ্কারকদের রয়েছে নিরলস শ্রম, মেধা, অধ্যবসায়  ও সাধনা। নতুন নতুন জ্ঞান সমাজে পরিবেশন করা খুব সহজ কাজ ছিল না। নিজের আবিষ্কার সমাজে প্রতিষ্ঠা করতে গিয়ে প্রাণ দিতে হয়েছে ব্রনো, ও ল্যাভয়িসকে। এছাড়া সক্রেটিস, গ্যালিলিও, আর্কিমিডিস, নিউটন, স্যার জগদীশচন্দ্র বসু  প্রভৃতি বিজ্ঞানী তাদের জীবনের বড় অংশ ব্যয় করেছেন গবেষণার কাজে। প্রযুক্তি আবিষ্কার এর পেছনের এই মহান মানুষগুলোর নিরলস পরিশ্রমের বিনিময়ে আধুনিক সভ্যতা বিচিত্র সুবিধা ভোগ করছে। প্রযুক্তি আবিষ্কারের প্রত্যক্ষ এই মানুষগুলোর প্রতি আমাদের সবসময় শ্রদ্ধাশীল থাকতে হবে।\nদৈনন্দিন জীবনে বিজ্ঞান – প্রতিদিনকার জীবনে এমন কোনো মুহূর্ত নেই যে মুহূর্তে আমরা বিজ্ঞানের আশীর্বাদ গ্রহণ করছি না। সকাল থেকে শুরু করে সন্ধ্যা পর্যন্ত বিভিন্ন ভাবে বিজ্ঞান আমাদের পাশে থাকে। সকালে ঘুম থেকে ওঠার সময় যে ঘড়িটা দেখি সেটি থেকে শুরু করে অফিস-আদালতের কাজ শেষ করে এসি বা ফ্যানের বাতাসে নিদ্রায় যাওয়া পর্যন্ত ছন্দময় জীবন এনে দিয়েছে বিজ্ঞান । যাতায়াত, তথ্য প্রযুক্তির ব্যবহার, মানুষের সঙ্গে যোগাযোগ স্থাপন, ব্যবসা-বাণিজ্যের প্রসার, কৃষি, চিকিৎসা, শিক্ষা ও প্রকৌশলীসহ নানামুখী কাজে বিজ্ঞান আমাদের পাশে রয়েছে। মানুষের প্রতিটি কর্মকাণ্ডের সঙ্গে বিজ্ঞান জড়িত। সমাজের প্রতিটি স্তরে বিজ্ঞান এর ছোঁয়া লেগেছে ফলে  জীবনে এসেছে পরিবর্তন। মানব জীবন এবং বিজ্ঞানকে আজ কোনভাবেই আলাদা করা যাবে না। প্রাত্যহিক জীবনে বিজ্ঞান আমাদের প্রতিনিয়ত সুফল এনে দিচ্ছে।\nবেকারত্ব মোচনে বিজ্ঞান – উন্নয়নশীল ও অনুন্নত দেশে বেকারত্ব অভিশাপ। আর্থিক সচ্ছলতা না থাকলে সমাজে অরাজকতা সৃষ্টির সম্ভাবনা থাকে। বিজ্ঞানের আবিষ্কার আজ বেকারত্ব  দূরীকরণ উল্লেখযোগ্য ভূমিকা রাখছে। হাতে-কলমে প্রযুক্তি সেবা সম্পর্কে জ্ঞান লাভ করে  তরুণ সমাজ অর্থ উপার্জন করছে। রেডিও ,টেলিভিশন, বৈদ্যুতিক পাখা, কম্পিউটার, মোবাইল উৎপাদন প্রতিষ্ঠানে যেমন শ্রম শক্তির প্রয়োজন হচ্ছে তেমনি ভাবে পরবর্তীতে মেরামতের জন্য আরেকটি শ্রমশক্তির প্রয়োজন দেখা দিচ্ছে ।ইলেকট্রনিক বিভিন্ন যন্ত্রাংশ উৎপাদন এবং মেরামতের জন্য আধুনিক শিক্ষা ব্যবস্থার মধ্যে কর্মমুখী শিক্ষার সুযোগ করে দিয়ে বেকারত্ব দূর করা সম্ভব হচ্ছে। ফ্রিল্যান্সিংয়ের মাধ্যমে অর্থ আয় করে বাংলাদেশের তরুণ সমাজ দেশের আর্থিক খাতে বিরাট ভূমিকা পালন করছে। বড় বড় শিল্প-কলকারখানায় উৎপাদন বৃদ্ধির জন্য বেশি বেশি শ্রমিক লাগছে। মোবাইলে রিচার্জ বা  মোবাইল এর মাধ্যমে ব্যাংকিং কার্যক্রম সম্পন্ন করে অর্থ উপার্জন করছে এবং তা দিয়ে একটি শ্রেণী তাদের জীবন জীবিকা বেশ ভালোভাবে নির্বাহ করছে। সর্বোপরি বিজ্ঞান বেকারত্ব দূর করার কাজে উল্লেখযোগ্য ভূমিকা পালন করছে।\nশিক্ষা ক্ষেত্রে বিজ্ঞানের অবদান-  শিক্ষা বিকাশের ক্ষেত্রে সবচেয়ে উল্লেখযোগ্য ভূমিকা রেখেছে বিজ্ঞানের নতুন আবিষ্কার।বিশেষ করে কাগজ-কলমের আবিষ্কার, মুদ্রণ শিল্পের অগ্রগতি, টাইপরাইটার আবিষ্কার যা শিক্ষার প্রসার ও বিকাশে সহায়তা করছে ।আধুনিক সময়ে কম্পিউটার আবিষ্কার হওয়ার পর শিক্ষাক্ষেত্রে উন্নতি আরো বৃদ্ধি পেয়েছে। পাওয়ার পয়েন্ট প্রেজেন্টেশনের মাধ্যমে খুব সহজভাবে   পাঠ্যবইয়ের বিষয়সমূহ উপস্থাপন  করলে শিক্ষার্থীদের বুঝতে সুবিধা  হায়। শিক্ষক ও শিক্ষার্থীদের যোগাযোগের মাধ্যম হিসেবে ইমেইল বা সামাজিক যোগাযোগ মাধ্যম বেশ কার্যকরী। শিক্ষার আলো পৌঁছে দিতে বিজ্ঞান সর্বোচ্চ চেষ্টা করছে। দেশ-বিদেশের বিশ্ববিদ্যালয়গুলোতে উচ্চতর শিক্ষা লাভের জন্য গবেষণা পত্র জমা দেওয়া বা ভর্তি পরীক্ষা  এখন অনলাইনের মাধ্যমে সম্পন্ন হচ্ছে। পৃথিবীর বিভিন্ন দেশের উন্নত শিক্ষা প্রতিষ্ঠান সম্পর্কে ধারণা নেওয়া এবং বিচিত্র জ্ঞান আহরণের জন্য ইন্টারনেট প্রযুক্তির অধিক কার্যকর। পৃথিবীর যেকোন ভাষার উল্লেখযোগ্য গ্রন্থ আমরা সহজেই পড়তে পারি ইন্টারনেটের কল্যাণে। পৃথিবীর কোন জ্ঞান নির্দিষ্ট সমাজ বা দেশের গন্ডির মধ্যে সীমাবদ্ধ থাকছে না, জ্ঞান হয়ে উঠেছে সমগ্র পৃথিবীর। বিজ্ঞানের নানা আবিষ্কার শিক্ষাক্ষেত্রকে  উন্নতির দিকে নিয়ে যাচ্ছে।\nচিকিৎসা ক্ষেত্রে বিজ্ঞান- জনস্বাস্থ্যের কল্যাণে উল্লেখযোগ্য ভূমিকা রেখেছে বিজ্ঞান। চিকিৎসা ক্ষেত্রে বিজ্ঞানের অবদান আমরা তখনই বুঝতে পারে যখন আমি বা আমার পরিবারের কেউ অসুস্থ হয়। এক্সে, আল্ট্রাসনোগ্রাম, ইসিজি, সিটি স্ক্যান প্রভৃতি আবিষ্কার রোগ নির্ণয় করার ক্ষেত্রে যথাযথ ভূমিকা পালন করছে। অত্যাধুনিক আবিষ্কার জটিল রোগের  সহজ সমাধান এনেছে। বৃক্ক,  অস্থিমজ্জা, যকৃত এর মত শরীরের গুরুত্বপূর্ণ অঙ্গ প্রতিস্থাপনের মাধ্যমে মানুষ নতুন করে জীবন ফিরে পাচ্ছে। হৃদ রোগীদের জন্য রক্তের প্রবাহ ঠিক রাখতে রক্তনালীর মাঝে  রিং ব্যবহার করা হচ্ছে অথবা লেজার রশ্মির মাধ্যমে রক্তনালীর অভ্যন্তরের চর্বি সরিয়ে দিচ্ছে। ক্যান্সারে আক্রান্ত রোগীদের চিকিৎসা নিশ্চিত করার লক্ষ্যে কেমোথেরাপির বিশেষ ভূমিকা পালন করছে। মূত্রথলি ও পিত্তকোষের পাথর অপসারণের জন্য লেজার রশ্মি ব্যবহার বর্তমান সময়ে বেশ বৃদ্ধি পেয়েছে। লেজারের মাধ্যমে শরীরের  অতি স্পর্শকাতর স্থানের সুচিকিৎসা নিশ্চিত করা যাচ্ছে। বিজ্ঞানের আবিষ্কার ব্যতীত আজকের দিনের আধুনিক চিকিৎসা কোনভাবেই কল্পনা করা সম্ভব নয়। কম্পিউটার প্রযুক্তি চিকিৎসাবিজ্ঞানে অভূতপূর্ব পরিবর্তন  এনে দিয়েছে।\nঅর্থনীতিতে বিজ্ঞানের অবদান- অর্থনৈতিক ভিত্তি ব্যতীত আধুনিক পৃথিবীতে কোন দেশ উন্নতি করতে পারবে না। অর্থনৈতিক প্রবাহ যে দেশে যত বেশি গতিশীল থাকে সেই দেশের জীবনযাত্রার মান তত বেশি উন্নতি লাভ করবে। অর্থনৈতিক উন্নয়নের ক্ষেত্রে বিজ্ঞানের অবদান বিশেষভাবে গুরুত্ব বহন করে। শিল্প কলকারখানা, ব্যাংকিং ব্যবস্থা, আধুনিক মানের যন্ত্রপাতি আবিষ্কার সহ আর্থিক খাতের সকল প্রতিষ্ঠানে বিজ্ঞানের  ছোঁয়া লেগেছে। বিজ্ঞানের সুফল হিসেবে মানুষের কর্মসংস্থানের সৃষ্টি হয়েছে যেমন তেমনি ভাবে আর্থিক প্রবাহ বৃদ্ধি পেয়েছে সর্বোপরি একটি দেশের মোট দেশজ উৎপাদন বা জিডিপিতে বিশেষ প্রভাব সৃষ্টি করছে।মানুষের মাথাপিছু আয় যত বেশি বৃদ্ধি পাবে তত বেশি সে দেশের সম্মান বহির্বিশ্বে বৃদ্ধি পাবে। অর্থনৈতিকভাবে সচ্ছলতা সৃষ্টি করা বিজ্ঞানের কাজ হয়ে দাঁড়িয়েছে। নতুন নতুন আবিষ্কার অর্থনৈতিক প্রবাহে আর্থিক উৎসের নতুন নতুন পথ সংযুক্ত করছে।\nযোগাযোগ ও পরিবহন ব্যবস্থায় বিজ্ঞান- যে দেশের পরিবহন ও যোগাযোগ ব্যবস্থা যত নিরাপদ ও সহজ সেই দেশ তত দ্রুত উন্নতি করতে পারবে। বর্তমান পৃথিবীর  সমৃদ্ধি বহুলাংশে নির্ভর করে সে দেশের পরিবহন ও যোগাযোগ ব্যবস্থার ওপর।চাকা আবিষ্কারের মধ্য দিয়ে পরিবহন ও যোগাযোগ ব্যবস্থা পরিবর্তনের যে ধারা শুরু হয়েছিল তা বর্তমানে ব্যাপকতা লাভ করেছে। বুলেট ট্রেন, এরোপ্লেন, রকেট সহ বহু ধরনের দ্রুতগামী বাহন আবিষ্কৃত হয়েছে। নৌপথে পণ্য ও মানুষ পরিবহনের জন্য উন্নত মানের জাহাজ, লঞ্চ, স্টিমার ,স্পিড বোর্ড আবিষ্কৃত হয়েছে। পৃথিবীর এক প্রান্ত থেকে অন্য প্রান্তে মানুষের সঙ্গে যোগাযোগ স্থাপনের জন্য মোবাইল, টেলিফোন ব্যবহার করা হচ্ছে। প্রাতিষ্ঠানিক তথ্য বিনিময়ের জন্য ইমেইল সবচেয়ে জনপ্রিয় মাধ্যম।গভীর সমুদ্র পথ পাড়ি দিতে পারে এমন বৃহদায়তনের উচ্চ প্রযুক্তি সম্পন্ন মালবাহী জাহাজ পৃথিবীর এক প্রান্ত থেকে অন্য প্রান্ত পর্যন্ত চলে যাচ্ছে।  যোগাযোগ ও পরিবহন ব্যবস্থায় বিজ্ঞানের অবদান অনস্বীকার্য।\nঝুঁকিপূর্ণ কাজে বিজ্ঞান- মানুষ যেখানে পৌঁছাতে পারে না সেখানে মানুষের তৈরি প্রযুক্তি পৌঁছে যেতে পারে সহজেই। বিজ্ঞানের অভূতপূর্ব আবিষ্কার রোবট। মহাশূন্যের রহস্য আবিষ্কারের জন্য রোবট সবচেয়ে কার্যকরী মাধ্যম। দুর্গম পাহাড়-পর্বত, গভীর খনি, সমুদ্রের অতল গহীনে সহজে পৌঁছে যাচ্ছে রোবট। মানুষকে  চাঁদে নিয়ে  গেছে রকেট  আবার মঙ্গলে  পানির অস্তিত্ব খুঁজে পেতে বিজ্ঞান নিরলস পরিশ্রম করে যাচ্ছে।মহাশূন্যের বিচিত্র অজানা তথ্য জানতে মানুষ বিজ্ঞানের শরণাপন্ন হচ্ছে।আকাশপথে ড্রোনের মাধ্যমে গোয়েন্দা তথ্য যেমন সংগ্রহ করা হচ্ছে তেমনি ভাবে মানুষের কাছে বার্তাও পাঠানো হচ্ছে এই প্রযুক্তির মাধ্যমে। যেখানে মানুষের জীবনের ঝুঁকি রয়েছে সেখানে এগিয়ে যাচ্ছে বিজ্ঞানের আবিষ্কৃত বিভিন্ন প্রযুক্তি।মানবকল্যাণে বিজ্ঞান সব সময় অবদান রেখে চলেছে।\nবাণিজ্য বিকাশে বিজ্ঞানের অবদান- সাম্প্রতিক বিশ্বে বাণিজ্য বিকাশে সবথেকে কার্যকরী ভূমিকা পালন করছে বিজ্ঞান। এক দেশ থেকে অন্য দেশে  কাঁচামাল সরবরাহ করা যেমন সহজ হচ্ছে তেমনি ভাবে পৃথিবীর যেকোন প্রান্তে উৎপাদিত পণ্য পৌঁছে দেয়া যাচ্ছে। সমগ্র পৃথিবীটাই এখন একটি বাজারে পরিণত হয়েছে এবং এর একমাত্র কারণ বিজ্ঞানের বিস্ময়কর আবিষ্কার সমূহ। পৃথিবীর কোন অঞ্চলে কোন পণ্যের চাহিদা রয়েছে তা যেমন আমরা মুহূর্তের মধ্যে ইন্টারনেট সংযোগের মাধ্যমে জানতে পারি ঠিক তেমনি ভাবে  একটি পণ্য উৎপাদন করতে কত খরচ পড়বে তাও আমরা সহজে হিসাব করে ফেলতে পারি।বাণিজ্য বিকাশের আজকের যে সফলতার পেছনে বিজ্ঞানের  বড় অবদান রয়েছে।\nকৃষিক্ষেত্রে বিজ্ঞান- মানুষের খাদ্য নিরাপত্তার জন্য বিজ্ঞানীরা নতুন নতুন জাতের  বীজ উৎপাদন করছে। এখন আর মাঠে আমরা লাঙ্গল গরু খুব একটা দেখি না আমরা দেখি  পাওয়ার টিলার, ট্রাক্টর, ধান মাড়াই যন্ত্র। কৃষি কাজ সহজ করার জন্য আবিষ্কৃত হয়েছে বীজ রোপণ, ফসল আহরণ করার যন্ত্র। পানির জন্য প্রকৃতির ওপর নির্ভরতা কমিয়ে গভীর নলকূপ স্থাপন করে পানি উত্তোলন করা হচ্ছে।  পূর্বে যে জমিতে বছরে একটি মাত্র  সফল উৎপাদন হতো সেই জমিতে উন্নত জাতের বীজ ব্যবহার করার কারণে বছরে তিনটি ফসল উৎপাদিত হচ্ছে।  বিভিন্ন জাতের বিলুপ্তপ্রায় দেশি মাছ পুকুরে চাষ করার উপযোগী করার মাধ্যমে দেশে মাছের চাহিদা পূরণ হচ্ছে। মাটি পরীক্ষার যন্ত্র ব্যবহার করে জমিতে প্রয়োজনীয় সার ব্যবহার করা হচ্ছে।প্রাকৃতিক  সারের সঙ্গে ব্যবহৃত হচ্ছে রাসায়নিক সার।গবেষণার মাধ্যমে কৃষিক্ষেত্রে উন্নত জাতের বীজ, সার, চাষ পদ্ধতি, আবিষ্কৃত  হয়েছে  যা মূলত কৃষি বিপ্লবের ভিত্তি রচনা করেছে। মানব কল্যাণের জন্য বিজ্ঞান যেসব আবিষ্কার মানুষের জীবনকে বদলে দিয়েছে তারমধ্যে উল্লেখযোগ্য হল কৃষি সম্পর্কিত আবিষ্কার।\nজীবনমান উন্নয়নে বিজ্ঞানের ব্যবহার- মানুষের অর্থনৈতিক প্রবাহ যদি যথাযথ থাকে তাহলে জীবন মানের উন্নয়ন ঘটে। অর্থনৈতিক প্রবাহ ঠিক রাখার ক্ষেত্রে বিজ্ঞানের নতুন নতুন আবিষ্কারের অবদান অনস্বীকার্য। জীবনমান উন্নয়নের ক্ষেত্রে বিজ্ঞানের আবিষ্কার অভূতপূর্ব ভাবে কাজে লাগছে। আজ আমরা রেডিও টেলিভিশনের মাধ্যমে ঘরে বসেই বিনোদন লাভ করতে পারছি আবার প্রয়োজন মত অন্যের সঙ্গে যোগাযোগ স্থাপনের জন্য টেলিফোন, মোবাইল ব্যবহার করছি। বাণিজ্য ব্যবস্থা ঠিক রাখার জন্য বিশেষ অ্যাপ ব্যবহার করা হচ্ছে। সার্বিকভাবে আমাদের জীবন মান উন্নয়নে প্রত্যক্ষভাবে বিজ্ঞান প্রভাব ফেলছে।\nআবহাওয়ার পূর্বাভাস জানতে বিজ্ঞান – প্রকৃতির বিপক্ষে গিয়ে আমরা যতই অবস্থান নিচ্ছে ততই প্রকৃতি নিজের শক্তি-সামর্থ্য জানান দিতে ঝড়, বন্যা, জলোচ্ছ্বাস সহ বিভিন্ন রকম প্রাকৃতিক দুর্যোগ সৃষ্টি করছে। মানুষ  তার বুদ্ধি বিবেক ব্যবহার করে আবহাওয়ার পূর্বাভাস জানার জন্য প্রযুক্তি সহায়তা নিচ্ছে। বাতাসের গতিবেগ নির্ণয়, বাতাসে জলীয় বাস্পের পরিমাণ নির্ণয়,ঘূর্ণিঝড়ের পূর্বাভাস, জলোচ্ছ্বাসের সম্ভাবনা সহ বিভিন্ন রকম দুর্যোগপূর্ণ আবহাওয়ার আগাম সংবাদ আমরা বিজ্ঞানের কল্যাণে  পাচ্ছি ।বাংলাদেশের উপকূলীয় এলাকায় বসবাসরত মানুষের প্রকৃতির সঙ্গে যুদ্ধ করে বেঁচে থাকতে হয় তাই অতি বর্ষণের ফলে সৃষ্ট বন্যা, অথবা নিম্নচাপের ফলে সৃষ্টি হওয়া ঘূর্ণিঝড় থেকে রক্ষা পাওয়ার জন্য বিজ্ঞান আমাদের সহায়তা করছে। উপগ্রহের মাধ্যমে আমরা আবহাওয়ার পূর্বাভাস জানতে পারি।\nশিল্প ক্ষেত্রে বিজ্ঞান-  অষ্টাদশ শতাব্দীতে ইউরোপে শিল্প বিপ্লব ঘটেছিল মূলত বিজ্ঞানের নতুন নতুন আবিষ্কারের ফলে। ছোট শিল্প বা কুটির শিল্প একটি পণ্য উৎপাদন করতে যে সময় ও অর্থ ব্যয় করে বৃহৎ শিল্প তার থেকে কম মূল্যে পণ্য উৎপাদন করতে সক্ষম হচ্ছে। শিল্পক্ষেত্রে যে পরিবর্তন তার পেছনে রয়েছে বিজ্ঞানের আশীর্বাদ। অনলাইন ভিত্তিক বিভিন্ন ওয়েবসাইটে উৎপাদিত পণ্যের বিজ্ঞাপন প্রদানের মাধ্যমে ক্রেতা সংগ্রহ করা সহজ হয়েছে। আধুনিক সময়ে শিল্পের প্রসারে বিজ্ঞানের বিস্ময় আবিষ্কার বহুমুখী। উৎপাদন থেকে শুরু করে ক্রেতা পর্যন্ত আধুনিক প্রযুক্তির সহায়তা নেয়া হচ্ছে। ইন্টারনেট ব্যবহার করে পণ্যের বিজ্ঞাপন দেওয়া যেমন সহজ তেমনি ভাবে পণ্যের চাহিদা যাচাই করারও সুযোগ তৈরি হয়েছে। বিভিন্ন পণ্য উৎপাদনের জন্য যে কাঁচামাল ব্যবহার করা হয় তার বৃহৎ অংশ পাওয়া যায় খনিতে আর  খনির অনুসন্ধান কাজ করতে ব্যবহার করা হচ্ছে আধুনিক বিজ্ঞানের বিভিন্ন আবিষ্কার।\nসভ্যতা বিকাশে বিজ্ঞানের অবদান- মানব সভ্যতা বিকাশের ক্ষেত্রে উল্লেখযোগ্য অবদান রেখেছে বিজ্ঞান। বিজ্ঞান ছাড়া কখনোই আমরা আজকের এই আধুনিক বিশ্বে উপস্থিত হতে পারতাম না। জ্ঞান বিজ্ঞানের বিকাশ, যোগাযোগ ব্যবস্থার অভূতপূর্ব পরিবর্তন, মানুষের চিন্তা চেতনার বিশালতা, সভ্য জীবনে পদার্পণ এ সকল কিছুর পেছনে রয়েছে বিজ্ঞান। সর্বোপরি সভ্যতা বিকাশের ক্ষেত্রে বিজ্ঞান  সব থেকে বেশি অবদান রেখেছে। সূর্যোদয় থেকে সূর্যাস্ত পর্যন্ত সকল কাজেই প্রত্যক্ষ এবং পরোক্ষভাবে বিজ্ঞানের উপর আমাদের নির্ভর করতে হচ্ছে।\nবিজ্ঞানের ক্ষতিকর দিক –  বিজ্ঞানের সাফল্যের দিক যেমন রয়েছে তেমনি তার একটি অন্ধকার দিকও রয়েছে যা আমরা অস্বীকার করতে পারি না।পৃথিবীতে আজ বড় বড় যুদ্ধে ব্যবহার করা হচ্ছে ভারি ভারি অস্ত্র যেমন বোমারু বিমান, পারমানবিক বোমা, ডিনামাইট, এটম বোমা, ট্যাংক, কামান সহ বিভিন্ন গোলাবারুদ যা আধুনিক বিজ্ঞানের আবিষ্কার। প্রথম ও দ্বিতীয় বিশ্বযুদ্ধ, ইসরাইল-ফিলিস্তিন যুদ্ধ, আফগানিস্তান, সিরিয়ার যুদ্ধ যার মধ্য দিয়ে মানব সভ্যতা দেখলো বিজ্ঞানের ভয়াবহ রূপ।হিরোশিমা ও নাগাসাকির মানুষ আজও যুদ্ধের ভয়াবহতা বহন করে যাচ্ছে।\nউপসংহার- বিজ্ঞানের কিছু আবিষ্কার মানুষের জন্য ক্ষতির কারণ হলেও বৃহত্তর অর্থে বিজ্ঞান মানুষকে দেখিয়েছে শান্তি এবং সমৃদ্ধির পথ। বিজ্ঞানকে যদি আমরা শুভ কাজে ব্যবহার করতে পারি তাহলে বিজ্ঞান হবে আমাদের কাছে শতভাগ আশীর্বাদ আর যদি খারাপ কাজে ব্যবহার করি তাহলে আমাদের জন্য হবে অভিশাপ। বর্তমান সময়ে বিজ্ঞান ছাড়া আমরা কোন ভাবে সমৃদ্ধির পথে এগোতে পারি না। সর্বোপরি বিজ্ঞানের বিচিত্র আবিষ্কার মানুষের জীবনে  কল্যাণ বয়ে নিয়ে এসেছে।"
        }
      ]
    },
    {
      "number": "2",
      "uddipok": "দ্রব্যমূল্য বৃদ্ধি ও তার প্রতিকার",
      "tag": "RCPB,RCPC 24",
      "sub_questions": [
        {
          "label": "",
          "question": "",
          "explanation": "ভূমিকা: বেঁচে থাকার জন্যে আমাদের জন্যে অপরিহার্য প্রয়োজন হলো খাদ্য, বস্ত্র, শিক্ষা, বাসস্থান ও চিকিৎসা। এর মধ্যে খাদ্যের প্রয়োজন সর্বাগ্রে। কিন্তু নিত্যপ্রয়োজনীয় দ্রব্যের বিশেষত খাদ্যমূল্য অস্বাভাবিকভাবে বৃদ্ধি পাওয়ায় বিশ্বের দেশে দেশে খাদ্যসংকট ও দুর্ভিক্ষের পদধ্বনি শোনা যাচ্ছে। অনাকাঙ্ক্ষিত মূল্যবৃদ্ধির ফলে পণ্যসামগ্রী সাধারণের ক্রয়ক্ষমতার বাইরে চলে যাওয়ায় বিশ্বের কোটি কোটি মানুষ এখন অনাহারের দ্বারপ্রান্তে। আমাদের দেশেও চাল, ডাল, তেল, লবণ, মরিচ, পেঁয়াজ, রসুন, তরকারি, দুধ, চিনি ইত্যাদি নিত্যপ্রয়োজনীয় দ্রব্যমূল্যের অস্বাভাবিক ঊর্ধ্বগতি জনজীবনকে করে তুলেছে অচল ও আড়ষ্ট, বিশেষ করে নিম্নআয়ের দরিদ্র জনগোষ্ঠীর জন্যে লাগামহীন এ মূল্যবৃদ্ধি অভিশাপস্বরূপ।\nদ্রব্যমূল্য বৃদ্ধির সাম্প্রতিক চিত্র: বাজারে নিত্যপ্রয়োজনীয় দ্রব্যের মূল্য ক্রমাগতই বাড়ছে। ন্যায়সংগত ও নির্ধারিত মূল্য বলতে এখন আর কিছুই নেই। ২০০১ সাল থেকে ২০১২ সাল পর্যন্ত যদি আমরা নিত্যপ্রয়োজনীয় দ্রব্যের বাজারমূল্য পর্যালোচনা করি তাহলে দেখতে পাব, কী অভাবনীয় হারে মূল্যবৃদ্ধি ঘটেছে। অন্যান্য দ্রব্যের হিসাব বাদ দিয়ে আমরা যদি কেবল চালের মূল্যবৃদ্ধি হিসাব করি তাহলে দেখব, ২০০১ সালে যে চালের দাম ছিল ১৭ টাকা, বর্তমানে দফায় দফায় মূল্যবৃদ্ধি হয়ে সে চালের দাম হয়েছে ন্যূনতম ৫০ টাকা। বিশ্বব্যাংকের কান্ট্রি ডিরেক্টর শিয়েন জু'র মতে ২০০৭- ০৮ অর্থবছরে চালের মূল্য বৃদ্ধি পেয়েছে ৬০ শতাংশ, একইভাবে ভোজ্যতেল ৩২ টাকা থেকে ১১৫ টাকা, মসুর ডাল ৩৫ থেকে ৯৫ টাকা, আটা ১২ থেকে ৪৫ টাকা, গরুর মাংস ৭০ থেকে ২৬০-২৭০ টাকা, কাঁচামরিচ ৪০ থেকে ১০০ টাকায় বৃদ্ধি পায়। অন্যান্য দ্রব্যেরও মূল্যবৃদ্ধি হয়েছে অভাবনীয় হারে। ২০১১-১২ অর্থবছরে বাজার পরিস্থিতি এতই অনিয়ন্ত্রিত যে এখন প্রতিমাসে এমনকি প্রতিসপ্তাহে মূল্য বেড়ে চলেছে। এতে জনসাধারণের জীবনযাপন হয়ে পড়েছে দুর্বিষহ। বেসরকারি গবেষণা সংস্থা 'সেন্টার ফর পলিসি ডায়ালগ (সিপিডি)'-এর হিসেবমতে, ২০০৭- সালের জানুয়ারি থেকে ২০১২ সালের মার্চ পর্যন্ত চালের দাম বেড়েছে ৬৬.১৯ শতাংশ। আমাদের দেশে এ পরিমাণ বৃদ্ধি মূল্যে এক কেজি চাল কিনে জীবন চালানোর সামর্থ্য অনেকেরই নেই। একই সাথে বিশ্বব্যাংক ও আইএমএফের পরামর্শে গ্যাস, পানি ও বিদ্যুতের মূল্য দফায় দফায় বেড়ে যাওয়ায় জনজীবন হয়ে পড়েছে অসহায়।\nদ্রব্যমূল্য বৃদ্ধির কারণ: দ্রব্যমূল্য বৃদ্ধি বর্তমানে একটা ব্যাধিতে পরিণত হয়েছে। নানান কারণে দ্রব্যমূল্য বৃদ্ধি পেয়ে থাকে। যেমন-\n১. চাহিদা ও জোগানের ভারসাম্যহীনতা: দ্রব্যমূল্য বৃদ্ধির অন্যতম কারণ এটি। ক্রেতার চাহিদানুযায়ী সরবরাহ না থাকায় অনিবার্যভাবে পণ্যের মূল্যবৃদ্ধি ঘটে।\n২. অসাধু ব্যবসায়ীদের চক্রান্ত: স্বার্থান্বেষী ব্যবসায়ী মহল মজুতদারির মাধ্যমে বাজারে আকস্মিক কৃত্রিম মূল্যবৃদ্ধি ঘটায়। হঠাৎ করে তারা নিত্যপ্রয়োজনীয় পণ্য বাজার থেকে গায়েব করে ফেলে কৃত্রিম সংকট সৃষ্টি করে এবং পরবর্তীতে ক্রেতার চাহিদা বেড়ে গেলে বেশি মূল্যে বাজারে ছাড়ে।\n৩. বৈদেশিক রপ্তানি: বিদেশে যেসব পণ্য রপ্তানি করে বেশি লাভ হয়, রপ্তানিকারকেরা সেসব পণ্য বিদেশে রপ্তানি করে। এতে করে দেশে পণ্য ঘাটতি ঘটে এবং মূল্য বৃদ্ধি পায়।\n৪. করবৃদ্ধি: অনেক সময় সরকার তার দুর্নীতিগ্রস্ত প্রশাসন চালানোর স্বার্থে কিংবা দেশের অর্থনৈতিক ঘাটতি পূরণের লক্ষ্যে জনগণের ওপরে অধিক করারোপ করে। এ কর আদায়ের উদ্দেশ্যে পণ্যদ্রব্যের মূল্য বেড়ে যায়।\n৫. চাঁদাবাজি ও দুর্নীতি: আমাদের দেশে পণ্য উৎপাদক এবং ভোস্তার মাঝে অসংখ্য স্তরে চাঁদাবাজরা সক্রিয় থাকে এবং তাদের চাঁদা দিতে দিতে পণ্যের মূল্য অনেক বেড়ে যায়। তারা সাধারণত পরিবহন সেক্টর এবং ব্যবসায়ীদের কাছ থেকে অবৈধ চাঁদা আদায় করে, যার প্রভাব পড়ে পণ্যদ্রব্যের ওপর।\n৬. সংরক্ষণ, সরবরাহ ও বন্টনে অব্যবস্থা: রাজনৈতিক অস্থিতিশীলতা এবং সামাজিক অস্থিরতার কারণে সৃষ্ট হরতাল, ধর্মঘট, অবরোধ ইত্যাদির কারণেও দ্রব্যমূল্য বৃদ্ধি পায়। এসব ক্ষেত্রে পরিবহন ব্যবস্থা বন্ধ থাকায় বাজারে দ্রব্য সরবরাহ কমে যায়, ফলে মূল্য বৃদ্ধি পায়। এর ওপর পরিবহন খরচ বৃদ্ধি ও বণ্টনে অব্যবস্থার ফলেও মূল্যবৃদ্ধির কবলে পড়তে হয়।\n৭. বিশ্ববাজারে মূল্যবৃদ্ধি: বর্তমানে দ্রব্যমূল্য বৃদ্ধি একটি আন্তর্জাতিক সমস্যা। উন্নয়নশীল দেশ থেকে উন্নত দেশগুলো পর্যন্ত এ সমস্যার হাত থেকে রেহাই পায়নি। ফলশ্রুতিতে আমদানিকৃত দ্রব্যের মূল্য বাড়ছে। তবে আফসোস, এ বিশ্ববাজারে অনেক সময় দ্রব্যের মূল্য কমে এলেও আমাদের দেশে মূল্যহ্রাসের কোনো প্রভাব পড়ে না।\n৮. জনসংখ্যা বৃদ্ধি: অধিক জনসংখ্যা আমাদের দেশের একটা অন্যতম বৃহৎ সমস্যা। বাড়তি জনসংখ্যার জন্যে প্রয়োজন বাড়তি পণ্যের ব্যবস্থা করা। কিন্তু জনসংখ্যা বৃদ্ধির সাথে সাথে উৎপাদন বৃদ্ধি সম্ভব হয় না বলে বাজারে পণ্যঘাটতির সৃষ্টি হয়। এতে করে মূল্য বেড়ে যায়।\n৯. চোরাচালান: কিছু অসাধু ব্যবসায়ী অধিক মুনাফা লাভের আশায় দেশীয় পণ্য চোরাপথে বিদেশে পাচার করে দেয়। এতে করে দেশে ঐসব পণ্যের দাম বেড়ে যায়।\n১০. প্রাকৃতিক দুর্যোগ: ঝড়, বন্যা, জলোচ্ছ্বাস প্রভৃতি প্রাকৃতিক দুর্যোগ আমাদের দেশের প্রায় নিত্যনৈমিত্তিক ব্যাপার। এ ধরনের দুর্যোগ নষ্ট করে দেয় অনেক খাদ্যপণ্য। ফলে খাদ্যদ্রব্যের ঘাটতি সৃষ্টি হয়। আবার দুর্যোগের ফলে অনেক সময় একস্থান থেকে অন্যস্থানে যোগাযোগ বিচ্ছিন্ন হয়ে পড়ে। এমতাবস্থায়ও পণ্য সরবরাহ ব্যাহত হয় বলে পণ্যের দাম বেড়ে যায়।\nএছাড়া আমদানিকৃত পণ্যের ওপর যে শুল্কভার আরোপ করা হয়, তাতেও পণ্যের মূল্য বৃদ্ধি পায়। এতে দুর্ভোগ বাড়ে জনগণের। কেননা পণ্যের ওপর যে করারোপ করা হয় তা প্রকারান্তরে জনগণকেই বহন করতে হয়।\nদ্রব্যমূল্য বৃদ্ধির প্রতিক্রিয়া: খাদ্যদ্রব্যের তথা নিত্যপ্রয়োজনীয় দ্রব্যের মূল্য বৃদ্ধির সবচেয়ে বড় প্রতিক্রিয়া হলো নতুন করে দারিদ্র্যের জন্ম দেওয়া। বিশ্বব্যাংকের হিসেবে ধারণার চেয়েও বিশ্বে বেশি হারে বাড়ছে দারিদ্র্য। বিশ্বব্যাপী দরিদ্র মানুষের সংখ্যা বেড়ে ১৪০ কোটিতে উঠে গেছে। অথচ চার বছর আগেও ছিল ৯৮ কোটি ৫০ লাখ। এর কারণ হিসেবে চিহ্নিত হয়েছে খাদ্যপণ্যের মূল্যবৃদ্ধিতে সৃষ্ট খাদ্যসংকট। ২০১১ সালের শেষদিক থেকে ২০১২ সালের মাঝামাঝি পর্যন্ত এ প্রবণতা ছিল চরম। একই সময়ে বিশ্বে ক্ষুধার্ত মানুষের সংখ্যা বেড়েছে ৫ কোটি। আমাদের দেশেও প্রতিটি পণ্যের দাম বেড়েছে। আর তাতে সীমিত আয়ের মানুষের কষ্ট বেড়েছে সবচেয়ে বেশি। অধিক ব্যয় করার ক্ষমতা এদেশের অধিকাংশ মানুষের নেই। কিন্তু পণ্যমূল্য বেড়ে যাওয়ায় জীবনযাত্রার ব্যয় বৃদ্ধি পেয়েছে। ফলে এ পরিস্থিতিতে খাপ খাওয়াতে গিয়ে নেমে যাচ্ছে জীবনের মান, কমছে শিক্ষা ও সংস্কৃতির মান। শিশুরাই সবচেয়ে বেশি এ পরিস্থিতির শিকার হচ্ছে। খাদ্যাভাবে অপুষ্টিতে ভুগছে হাজার হাজার শিশু। নিত্যপ্রয়োজনীয় পণ্যের দাম বেড়ে যাওয়ায় অনাহারী মানুষের সংখ্যা বাড়ছে, সাথে সাথে বাড়ছে সহিংসতা ও সামাজিক অস্থিরতা। কেননা পণ্যমূল্য বৃদ্ধিতে জীবনধারণের জন্যে বাড়তি আয়ের উদ্দেশ্যে মানুষ অবৈধ উপার্জনের দিকে মনোযোগী হয়ে পড়ে।\nদ্রব্যমূল্য বৃদ্ধির প্রতিকার: দেশকে অর্থনৈতিক বিপর্যয়ের হাত থেকে রক্ষা করতে হলে দ্রব্যমূল্যের ঊর্ধ্বগতির প্রতিকার করার জন্যে সরকারি ও বেসরকারি পর্যায়ে বিভিন্ন পদক্ষেপ নেয়া অত্যন্ত জরুরি। এক্ষেত্রে প্রথমেই সরকার একটি দ্রব্যমূল্য নির্ধারণ নীতিমালা প্রণয়ন করতে পারে। এ আইনের আওতায় দ্রব্যের মূল্য নির্ধারণ, চোরাকারবারি প্রতিরোধ, অসাধু ব্যবসায়ীদের দৌরাত্ম্য হ্রাস, দ্রব্যমূল্যের নিয়ন্ত্রণ ইত্যাদি ব্যবস্থা গ্রহণ করে সরকার এ পরিস্থিতি মোকাবেলা করতে পারে। এ ব্যাপারে তদারকির জন্যে সরকার 'পণ্যমূল্য মনিটরিং সেল' নামে একটি সেল গঠন করে জোরদার ভূমিকা নিতে পারে। অভ্যন্তরীণ উৎপাদিত পণ্যের সঠিক ব্যবস্থাপনা ও সরকারিভাবে বাজারজাতকরণের মধ্য দিয়ে এ পরিস্থিতি নিয়ন্ত্রণ করা যায়। আমাদের অর্থনীতি কৃষিপ্রধান অর্থনীতি। এক্ষেত্রে উৎপাদন বৃদ্ধির লক্ষ্যে কৃষিখাতে ভর্তুকির ব্যবস্থা করতে হবে। দরিদ্রপ্রধান দেশে সরকারের প্রয়োজন দরিদ্রদের জন্যে ভর্তুকি দিয়ে খাদ্যপণ্যের ব্যবস্থা করা। সরকারিভাবে চাল মজুদ করতে হবে যেন বাজারে সংকটপূর্ণ মুহূর্তে পরিস্থিতি নিয়ন্ত্রণ করা যায়। রাজনৈতিক সহনশীলতা ও সমঝোতার মাধ্যমে হরতাল, ধর্মঘট অবরোধ ইত্যাদি থেকে বিরত থাকতে হবে। তবেই দেশের জনগণ তথা দেশীয় অর্থনীতি লাগামহীন দ্রব্যমূল্যের বৃদ্ধির ফলে সৃষ্ট বিরূপ পরিস্থিতি থেকে পরিত্রাণ পাবে।\nউপসংহার: নিত্যপ্রয়োজনীয় দ্রব্যের ঊর্ধ্বমুখী মূল্যবৃদ্ধি সীমিত আয়ের মানুষের জীবনকে করছে জর্জরিত। এক্ষেত্রে ব্যবসায়ী, সরকার ও জনগণের সার্বিক অংশগ্রহণেই দ্রব্যমূল্যের ঊর্ধ্বগতি নিয়ন্ত্রণে আনা সম্ভব। তবেই আমাদের দেশের সাধারণ মানুষ জীবনধারণে স্বস্তিবোধ করবে। তবে বিশ্ব অর্থনৈতিক মন্দার প্রভাবে যেভাবে জিনিসের দাম বেড়েছে, তার সঠিক প্রতিরোধ বাংলাদেশের একার পক্ষে সম্ভব নয়। তবুও দেশীয় অর্থনীতিকে সচল রাখার জন্যে যতটুকু সম্ভব চেষ্টা করে যেতে হবে সবাইকে।"
        }
      ]
    },
    {
      "number": "3",
      "uddipok": "বাংলাদেশের উৎসব",
      "tag": "RCPB,RCPC 24",
      "sub_questions": [
        {
          "label": "",
          "question": "",
          "explanation": "ভূমিকা :\n“মানুষেরা উৎসব করে। মানুষ যেদিন আপনার মনুষ্যত্বের শক্তি বিশেষভাবে স্বরণ করে, বিশেষভাবে উপলব্ধি করে, সেইদিন। …… প্রতিদিন মানুষ ক্ষুদ্র দীন একাকী কিন্তু উৎসবের দিনে মানুষ বৃহৎ, সেদিন যে সমস্ত মানুষের সঙ্গে একত্র হইয়া বৃহৎ, সেদিন সে সমস্ত মনুষ্যত্বের শক্তি অনুভব করিয়া মহৎ।” ------রবীন্দ্রনাথ ঠাকুর\nঋতুর বর্ণময় আত্মপ্রকাশের রঙ্গমঞ্চে বাঙালির ধর্মীয়, সামাজিক ও সাংস্কৃতিক জীবনে অনেক উৎসব আসে। উৎসব জীবনের ছন্দস্পন্দন, প্রতিদিনের তুচ্ছতার যবনিকা, আত্মার দিগন্ত প্রসারণের চলন্তিকা। ভিন্ন ভিন্ন ঋতুর রূপবৈচিত্র্যে বাংলাদেশ যেমন সৌন্দর্যময় তেমনি ভিন্ন ভিন্ন উৎসবে এদেশ আনন্দময়। বিভিন্ন সময় বিভিন্ন উৎসবে মেতে ওঠে এ দেশের মানুষ। তাই এ দেশকে বলা যায় উৎসবের দেশ। উৎসব যে কেবল মানবমনে আনন্দ সঞ্চার করে তাই নয়, বিভিন্ন উৎসবের মধ্য দিয়ে কোনো দেশের সামগ্রিক চিত্রটিও প্রস্ফুটিত হয়ে ওঠে। আমাদের দেশে পালিত বিভিন্ন উৎসব আমাদের সংস্কৃতি ও ঐতিহ্যের ধারক ও বাহক। উৎসবের মধ্য দিয়ে মানুষ তার দৈনন্দিন জীবনের সংকীর্ণ গণ্ডি থেকে মিলনের বৃহত্তর ক্ষেত্রে উত্তীর্ণ হয়। প্রতিদিনের কর্মব্যস্ততা মানুষের জীবনকে করে তোলে ক্লান্ত-শ্রান্ত, বৈচিত্র্যহীন। এই কর্মব্যস্ত জীবনে মানুষ একটু আনন্দ, একটু স্বস্তি চায়। বিভিন্ন উৎসব জীবনে এই আনন্দের বাণী নিয়ে আসে। প্রায় প্রতি মাসেই বাংলাদেশে কোনো না কোনো উৎসব পালিত হয়। এ দেশের উৎসবগুলো কখনো কখনো দেশের সীমানা ছাড়িয়ে প্রভাব ফেলে আন্তর্জাতিক পর্যায়ে।\nউৎসব কী? : ’উৎসব’ বলতে মূলত আনন্দময় অনুষ্ঠানকে বোঝায়। উৎসবের মাধ্যমে আমরা আনন্দ প্রকাশ এবং আনন্দ লাভ করে থাকি। তবে এ আন্দ একার আনন্দ নয়। পারিবারিক, সামাজিক বা সাম্প্রদায়িক পরিমণ্ডলে সকলের সম্মিলনে সুখ বা আনন্দ লাভের উপায় হলো উৎসব। সে অর্থে উৎসব সকলকে আনন্দ দেয়। ইংরেজি ‘Festival’ কথাটির বাংলা অর্থ হলো উৎসব। তবে ‘Festival’ কথাটি একটু ব্যাপক অর্থে ব্যবহৃত হয়। এটি সমাজের সাথে সম্পর্কিত, ব্যক্তি বা পরিবার এখানে গৌণ।\nউৎসবের প্রকারভেদ ; বাংলাদেশে বিভিন্ন ধরনের উৎসবের প্রচলন রয়েছে। এ উৎসবগুলো বাঙালির ইতিহাস ও ঐহিহ্যের একটি গুরুত্বপূর্ণ অংশ। বাংলাদেশের উৎসবগুলোকে প্রধানত কয়েকটি শ্রেণিতে ভাগ করা যায়। যেমন- ১. ধর্মীয়, ২. সামাজিক, ৩. জাতীয় ও ৪. সাংস্কৃতিক উৎসব।\nনিম্নে এগুলো সম্পর্কে বিশদভাবে আলোচনা করা হলো:\n১. ধর্মীয় উৎসব :\nসাধারণত ধর্মীয় উৎসবগুলো এক-একটি ধর্মীয় বিশ্বাস ও ভাবনাকে কেন্দ্র করে অনুষ্ঠিত হয়। বাংলাদেশের ধর্মীয় উৎসবগুলোর মধ্যে রয়েছে মুসলমানদের ঈদ-উল-ফিতর, ঈদ-উল-আয্হা, ঈদ-ই-মিলাদুন্নবী, মহররম। হিন্দুদের দুর্গাপূজা, কালীপূজা, সরস্বতী পূজা। বৌদ্ধদের বুদ্ধপূর্ণিমা। খ্রিস্টানদের বড়দিন প্রভৃতি প্রধান ধর্মীয় উৎসব।\nঈদ : মুসলিম ধর্মাবলম্বীদের সবচেয়ে বড় ধর্মীয় উৎসব হলো ঈদ। ঈদ মানে আনন্দ, ঈদ মানে খুশি। ঈদ আসে আনন্দ আর মিলনের বার্তা নিয়ে। মানুষ ভুলে যায় হিংসা-বিদ্বেষ, দুঃখ-বেদন। বাংলাদেশে বেশ সাড়ম্বরে পালিত হয় ঈদ। ঈদ আসে বছরে দু’বার। প্রথমে আসে ঈদ-উল-ফিতর, পরে ঈদ-উল-আয্হা। রমজান মাসে মুসলমানগণ রোজা রাখে। আরবি রমজান মাস সিয়াম বা সংযম সাধনার সময়। রমজান মাসের চাঁদের প্রথম দিন থেকে শেষদিন পর্যন্ত রোজা রাখার পর শাওয়াল মাসের পহেলা তারিখে তারা পালন করে ঈদ-উল-ফিতর। জিলহজ মাসের দশ তারিখে পালিত হয় ঈদ-উল-আয্হা। এদিন কুরবানি করা হয়। একে বলা হয় আত্মত্যাগের ঈদ। অনেকে একে কুরবানির ঈদও বলে থাকে। কুরবানির পশুর গোশতও গরিব আত্মীয়ের মধ্যে বিতরণ করা হয়। ঈদের দিন সবাই ভালো পোশাক পরিধান করে। ঈদের নামাজ পড়ার জন্য ঈদগাহ ময়দানে যায়। নামাজের পর তারা একে অন্যের সাথে কোলাকুলি করে। এ দিনে সবাই একটু ভালো খাবারের আয়োজন করে। নিজেরা খেয়ে এবং পাড়া-পড়শিকে খাইয়ে তারা ঈদের আনন্দ ভাগাভাগি করে নেয়।\nমহররম : মহররম একটি বিষাদময় ভাব-গম্ভীর উৎসব। মহররম মূলত হিজরি সনের প্রথম মাসের নাম। এ মাসের দশ তারিখে মহানবি হজরত মুহম্মদ (স.)-এর দৌহিত্র ইমাম হোসেন কারবালা প্রান্তরে এজিদের সৈন্যদের হাতে নির্মমভাবে সপরিবারে শহীদ হন। এই শোকাবহ ঘটনার স্মৃতি উদযাপনকে মহররম বলা হয়।\nশব-ই-বরাত : শব-ই-বরাত অর্থ সৌভাগ্য রজনী। মুসলমান সমাজের একটি বড় ধর্মীয় উৎসব। শব-ই-বরাতের রাতে মহান আল্লাহ্ তাঁর বান্দাদের অপরাধ ক্ষমা করেন এবং আগামী বছরের সৌভাগ্য নির্ধারণ করেন। তাই ধর্মপ্রাণ মুসলমানরা এ নামাজ পড়ে আল্লাহর কাছে ক্ষমা প্রার্থনা করে। দান খয়রাত ও নামাজই এ উৎসবের মূল বিষয়। আবেগ, উচ্ছ্বাস, আনন্দ নয়, সাধনাই এর মূলকথা।\nঈদ-ই-মিলাদুন্নবী : বিশ্বনবি হজরত মুহম্মদ (স.)-এর জন্মদিন উপলক্ষে প্রতি বছর ১২ রবিউল আউয়াল তারিখটি ঈদ-ই-মিলাদুন্নবী হিসেবে পালন করা হয়। ঈদ অর্থ খুশি আর মিলাদুন্নবী শব্দের অর্থ হজরত মুহাম্মদ (স.)-এর জন্ম। তাই ঈদ-ই-মিলাদুন্নবী শব্দের অর্থ মহানবির জন্মের খুশি।\nদুর্গাপূজা : হিন্দু সম্প্রদায়ের সবচেয়ে বড় ধর্মীয় উৎসব হলো দুর্গাপূজা। শরৎকালে এ পূজা হয়। সপ্তমী, অষ্টমী, নবমী- এই তিন দিন দুর্গাপূজা অনুষ্ঠিত হয়। তবে সপ্তমীর আগে ষষ্ঠীর দিন যে উৎসব হয় তাকে বলা হয় বোধন আর নবমীর পরদিন দশমীর উৎসবকে বলা হয় বিজয়া দশমী। বোধন থেকে বিসর্জনের এক অনন্য রূপ বাঙালি হিন্দুদের জীবনকে আন্দোলিত করে। সপ্তমীর দিনে জাঁকজমকভাবে শুরু হয় দুর্গাপূজা। তবে অষ্টমীর দিন ধুমধাম আর আনন্দ হয় সবচেয়ে বেশি। রাতে দেবীর উদ্দেশ্যে আরতি হয। অষ্টমী আর নবমীর সন্ধিক্ষণে যে পূজা হয় তাকে বলা হয় সন্ধিপূজা। দশমীর দিন দেবীর প্রতিমা বিসর্জন দেওয়া হয়। নদীর জলে দেবীর প্রতিমা বিসর্জনের মধ্য দিয়ে শেষ হয় দুর্গাপূজা। তবে এ বিদায় চিরকালের নয়। বাঙালি হিন্দুরা দেবীকে বিসর্জন দিতে গিয়ে দেবী যেন প্রতি বছর এই মাতৃরূপ নিয়ে এসে সকলের জন্য মঙ্গলবার্তা বয়ে আনেন এ প্রার্থনা করে। শক্তি, সাম্য, মৈত্রী এ তিনটি আদর্শ দুর্গাপূজা বাঙালি হিন্দুদের জীবনে স্থাপন করে।\nরথযাত্রা : বাংলাদেশের হিন্দু সমাজের আরেকটি বড় ধর্মীয় উৎসব হলো রথযাত্রা। রথযাত্রা জগন্নাথ দেবের স্নানযাত্রা থেকে শুরু হয়। রথে করে জগন্নাথ দেবের প্রতিমা স্নানের উদ্দেশ্যে নিয়ে যাওয়া হয়।, অগণিত ভক্ত রথের পিছু পিছু যান। এই রথযাত্রা শেষ হয় উলটো রথে। বাংলাদেশের বিভিন্ন অঞ্চলে এ উৎসব পালিত হয়। এ উৎসবগুলো ছাড়াও হিন্দু ধর্মাবলম্বীরা লক্ষ্মীপূজা, সরস্বতী পূজা, কালীপূজা, চৈত্রসংক্রান্তি, জন্মাষ্টমী প্রভৃতি উৎসব পালন করে থাকে।\nবুদ্ধ-পুর্ণিমা : বুদ্ধ পূর্ণিমা বৌদ্ধদের প্রধান ধর্মীয় উৎসব। এর অন্য নাম বৈশাখী পূর্ণিমা। গৌতম বুদ্ধের বোধি লাভের পূণ্যস্মৃতি বিজড়িত এই দিনটি। বুদ্ধদেবের বাণী স্মরণই এ উৎসবের মূলকথা।\nবড়দিন : বাংলাদেশের খ্রিস্টান ধর্মাবলম্বীরা পালন করে বড়দিন। যিশুখ্রিস্টের জন্মদিন উপলক্ষে তারা এ উৎসব পালন করে থাকে। প্রতি বছর ২৫ ডিসেম্বর এই উৎসব উদযাপন করা হয়।\n২. সামাজিক উৎসব :\nবাংলাদেশ উৎসবের দেশ। এ দেশের নানা ধরনের সামাজিক উৎসব রয়েছে। এগুলোর মধ্যে বাংলা নববর্ষ, হালখাতা, বিবাহ, ভাইফোঁটা, অন্নপ্রাশন, খৎনা, জন্মদিন, নবান্ন, শ্রাদ্ধ, পৌষপার্বণ প্রভৃতি উল্লেখযোগ্য।\nবাংলা নববর্ষ : বাংলাদেশের একটি প্রধান সামাজিক উৎসব হলো বাংলা নববর্ষ। পুরনো দিনের দুঃখ, ব্যথা, ক্লান্তি, গ্লানি ভুলে নতুনকে বরণ করার উৎসব এই বাংলা নববর্ষ। বাংলা নববর্ষ আমাদের সংস্কৃতি ও ঐতিহ্যের বাহক। এদিক থেকে এ দিনটি প্রতিটি বাঙালির জন্য অত্যন্ত তাৎপর্যপূর্ণ। বাংলা নববর্ষ বাংলাদেশের প্রায় প্রতিটি অঞ্চলেই পালিত হয়। এ উপলক্ষে মেলার আযোজন করা হয়। ব্যবসায়ীরা এ দিনে নতুন হিসেবের খাতা খোলে এবং বাকি-বকেয়া খাতায় যাদের নাম আছে তাদের আমন্ত্রণ করে বাকি পরিশোধের জন্য। তাদের জন্য মিষ্টিমুখের ব্যবস্থাও করা হয়। এটি হালখাতা নামে পরিচিত। বাংলাদেশের রাজধানী ঢাকা শহরে ব্যাপক আড়ম্বরে উদযাপন করা হয় বাংলা নববর্ষ। ঢাকা বিশ্ববিদ্যালয়ের চারুকলা অনুষদ থেকে বের করা হয় মঙ্গল-শোভাযাত্রা। রমনার বটমূলে সারাদিনব্যাপী সাংস্কৃতিক অনুষ্ঠান হয়। এছাড়াও দেশের বিভিন্ন স্থানে মেলা বসে।\nনবান্ন : নবান্ন হলো নতুন ধানের উৎসব। হেমন্তকালে ঘরে ঘরে নতুন ধান ওঠে। এ সময় গ্রামবাংলার ঘরে ঘরে পিঠা তৈরির ধুম পড়ে যায়। নতুন ধানের চাল দিয়ে তৈরি করা হয় হরেক রকম পিঠা-পুলি।\nপৌষ-পার্বণ : পৌষ-পার্বণ হলো পিঠার উৎসব। পৌষ মাসে এদেশের ঘরে ঘরে পিঠা তৈরি হয়। ভাপা পিঠা, চিতই পিঠা, চিতই পিঠা মিষ্টি রসে ভিজিয়ে রসপিঠা প্রভৃতি। বাংলার প্রামীণ জীবন পিঠা খাওয়ার উৎসবে মেতে ওঠে।\n৩. জাতীয় উৎসব :\nউৎসব কেবল লোকাচারের মধ্যেই সীমাবদ্ধ নয়। আমাদের দেশে এমন কিছু উৎসব রয়েছে যেগুলো কোনো ধর্মকেন্দ্রিক সস্প্রদায়, পরিবার প্রভৃতির মধ্যে সীমাব্ধ নয়। এগুলো সকল ধর্মের, সকল শ্রেণির মানুষের উৎসব। এ সর্বজনীন উৎসবগুলো আমাদের কাছে জাতীয় উৎসব হিসেবে পরিচিত। যেমন- একুশে ফেব্রুয়ারি বা শহীদ দিবস, স্বাধীনতা দিবস, বিজয় দিবস, বুদ্ধিজীবী দিবস প্রভৃতি। এ উৎসবগুলো যেমন রাষ্ট্রীয় মর্যাদায় পালন করা হয় তেমনি সামাজিকভাবেও আমরা এগুলো পালন করি।\nএকুশে ফেব্রুয়ারি : একুশে ফেব্রুয়ারি বা শহীদ দিবস আমাদের কাছে শোকের প্রতীক। ১৯৫২ সালে ২১শে ফেব্রুয়ারি বাংলা ভাষাকে রাষ্ট্রভাষার মর্যাদায় প্রতিষ্ঠিত করতে গিয়ে শহীদ হন রফিক, সালাম, বরকত, জব্বার, শফিউরসহ অনেকে। তাঁদের স্মৃতিকে স্মরণ করা এবং তাঁদের উদ্দেশ্যে শ্রদ্ধা জানানোর জন্য আমরা এ দিনটিকে উৎসবের মধ্য দিয়ে পালন করি। শহীদদের প্রতি শ্রদ্ধা জানাতে শহীদ মিনারে ফুল দেই। এছাড়া এ উপলক্ষে বিভিন্ন আলোচনা সভা ও সাংস্কৃতিক অনুষ্ঠানের আয়োজন করা হয়।\nস্বাধীনতা দিবস : ১৯৭১ সালের ২৫মে মার্চ রাতে পাকিস্তানি সেনারা বাঙালিদের উপর সশস্ত্র হামলা করে অসংখ্য ব্যক্তিকে হত্যা করে। তাদের উদ্দেশ্য ছিল বাঙালিদের নিশ্চিহ্ন করা। কিন্তু বঙ্গবন্ধু ২৬শে মার্চ প্রথম প্রহরে স্বাধীনতা ঘোষণা করে মুক্তিযুদ্ধের সূচনা করেন।\nবিজয় দিবস : দীর্ঘ নয় মাস রক্তক্ষয়ী মুক্তিযুদ্ধের পর ১৯৭১ সালের ১৬ই ডিসেম্বর আমাদের দেশ শত্রুমুক্ত বা স্বাধীন হয়। এ কারণে ১৬ই ডিসেম্বর এই দিনটিকে আমরা বিজয় দিবস হিসেবে পালন করি। এ উপলক্ষে দেশের সব ধরনের প্রতিষ্ঠানে সরকারি ছুটি ঘোষণা করা হয়। বিজয়ের আনন্দে মেতে ওঠে সারা বাংলাদেশ। মুক্তিযুদ্ধে যাঁরা শহীদ হয়েছেন তাঁদের প্রতি শ্রদ্ধা জানানো ছাড়াও সাংস্কৃতিক অনুষ্ঠানের আয়োজন করা হয় দেশের বিভিন্ন জায়গায়।\nবুদ্ধিজীবী দিবস : ১৯৭১ সালে স্বাধীনতা যুদ্ধের সূচনালগ্ন থেকে শুরু করে মুক্তিযুদ্ধের শেষলগ্ন পর্যন্ত বাঙালি বুদ্ধিজীবীদের হত্যা করা হয়। বিশেষ করে রাজাকার, আলবদর বাহিনী শেষলগ্নে ১৪ ডিসেম্বর বহু সাহিত্যিক-লেখককে রায়েরবাজারে হত্যা করে। এ বিষণ্ণ স্মৃতি ১৪ ডিসেম্বর বৃদ্ধিজীবী দিবস হিসেবে পালিত হয়।\n৪. সাংস্কৃতিক উৎসব :\nবাঙালি সংস্কৃতি ও ঐতিহ্য অনেক দিনের পুরনো। তবে এর আধুনিকায়নও ঘটেছে, আধুনিককালে এর পরিসরও আরও অনেক বেড়েছে। যাত্রা, খেলাধুলা, নাটক, সার্কাস, মেলা, বর্ষবরণ, সংগীতানুষ্ঠান, বইমেলা, রবীন্দ্র-জয়ন্তী, নজরুল-জয়ন্তী প্রভৃতি বাংলাদেশের উল্লেখযোগ্য সাংস্কৃতিক উৎসব।\nবইমেলা : সারা বছরে প্রকাশিত বা পূর্ব প্রকাশিত সৃজনশীল গ্রন্থ নিয়ে মেলা। বইমেলা বাংলাদেশের সাংস্কৃতিক উৎসবগুলোর মধ্যে অন্যতম। বিভিন্ন সময় বাংলাদেশের বিভিন্ন স্থানে বইমেলার আয়োজন করা হয়। তবে সবচেয়ে উল্লেখযোগ্য বইমেলা হলো ঢাকার বাংলা একাডেমির ‘একুশে বইমেলা’। পুরো ফেব্রুয়ারি মাস জুড়ে চলে এই মেলা। বইমেলায় অনেক লেখক তাদের নতুন বই যেমন প্রকাশ করেন তেমনি অনেক পুরনো বইও এখানে পাওয়া যায়। প্রতিদিন হাজারো মানুষের ভিড়ে মুখরিত হয়ে ওঠে বাংলা একাডেমি প্রাঙ্গণ। ঢাকার জাতীয় গ্রন্থকেন্দ্রের উদ্যোগেও বইমেলার আয়োজন করা হয়। তবে তার পরিসর একুশে বইমেলার মতো এত ব্যাপক নয়। বর্তমানে একুশে বইমেলা সোহরাওয়ার্দী উদ্যান পর্যন্ত বিস্তৃত হয়েছে।\nনজরুল-জয়ন্তী : জাতীয় কবি কাজী নজরুল ইসলামের জন্মবার্ষিকী উদযাপনকে বলা হয় নজরুল-জয়ন্তী। গান, নাচ, কবিতা আবৃত্তি, আলোচনাসহ বিভিন্ন আয়োজনের মধ্য দিয়ে এ উৎসব পালিত হয়। ময়মনসিংহের ত্রিশাল উপজেলার সাথে জড়িয়ে আছে কবির স্মৃতি। এখানে প্রতি বছর কয়েকদিন ব্যাপী নজরুল জয়ন্তীর উৎসব উদযাপিত হয়।\nরবীন্দ্র জয়ন্তী : নজরুল জয়ন্তীর ন্যায় কবিগুরু রবীন্দ্রনাথ ঠাকুরের জন্মবার্ষিকীকে বলা হয় রবীন্দ্র-জয়ন্তী। বহু আলোচনা সভা, সাংস্কৃতিক অনুষ্ঠান, নাটকের মাধ্যমে কবিগুরুকে স্মরণ করা হয়।\nএগুলো ছড়াও নববর্ষ উপলক্ষে বৈশাখী মেলা, সার্কাস প্রভৃতির আয়োজন করা হয়। এগুলোও সাংস্কৃতিক উৎসব। একসময় গ্রামেগঞ্জে যাত্রাপালার খুব প্রচলন ছিল। এখনও বাংলাদেশের কোনো কোনো গ্রামাঞ্চলে যাত্রাপালা জনপ্রিয়তার শীর্ষে।\nফেডারেশন কাপ ফুটবল লীগ, প্রিমিয়ার ক্রিকেট লীগ প্রভৃতি খেলাধুলা শুরু হলে রাঝধানী ঢাকা শহরে উৎসবের সাড়া পড়ে যায়।\nউৎসবের গুরুত্ব : প্রতিটি মানুষের জীবনে উৎসবের তাৎপর্য অত্যন্ত গভীর ও ব্যাপক। আমরা বাঙালি জাতি হিসেবে স্বাধীন। আমাদের রয়েছে নিজস্ব ঐতিহ্য ও সংস্কৃতি। উৎসবের মধ্য দিয়ে এ ঐতিহ্য ও সংস্কৃতির একটি সুস্পষ্ট পরিচয় পাওয়া যায়। উৎসবের মধ্য দিয়ে প্রকাশিত হয় আমাদের আত্মপরিচয়। উৎসবে থাকে না কোনো দুঃখ, ব্যথা, জড়তা, গ্লানি। তাই উৎসব সবকিছুর উর্ধ্বে মানুষের শক্তি, সাম্য, মৈত্রীর বিষয়কে স্থাপন করে। আনন্দমুখর উৎসব প্রাঙ্গণেই থাকে না মানুষে মানুষে কোনো ভেদাভেদ। উৎসব ছাড়া সকল শ্রেণির মানুষের মিলনমেলার চিত্র কল্পনাই করা যায় না। গ্রামে গ্রামে যখন উৎসব হয় তখন সমস্ত গ্রাম যেন উৎসবের আনন্দে একাকার হয়ে যায়। অসাম্প্রদায়িকতার প্রতিষ্ঠায় উৎসবের গুরুত্ব অপরিসীম। কারণ এক সম্প্রদায়ের মানুষ অন্য সম্প্রদায়ের ধর্মীয় উৎসবে অংশগ্রহণ করে। এতে করে মানুষ সাম্প্রদায়িকতার ক্ষুদ্র গণ্ডি থেকে মুক্তি লাভ করে। বিভিন্ন সম্প্রদায়ের মানুষের পারস্পরিক প্রীতি ও সৌহার্দ তাদের সামাজিক বন্ধনকে আরও দৃঢ় করে। অন্যদিকে জাতীয় উৎসবগুলো আমাদের দেশপ্রেমকে জাগ্রত করে। স্বাধীনতা ও বিজয় দিবসের উৎসব আমাদের দেশপ্রেমিক সত্তাকে যেমন জাগ্রত করে তেমনি আমাদের নতুন করে দেশ গড়ার স্বপ্ন দেখায়। এসব কারণে উৎসবাদির গুরুত্ব অনেক।\nউপসংহার : মানুষের বেদনাবিধুর, কর্মব্যস্ত, একঘেয়ে জীবনে উৎসব আনন্দের সঞ্চার করে। অবসাদ ও গ্লানি দূর করে আমাদের এক নতুন জীবন দান করে। তাই মানুষের জীবনে উৎসবের প্রয়োজন আছে। তবে মনে রাখতে হবে উৎসব মানেই কেবল উল্লাস নয়, আনন্দ মানে নয় যথেচ্ছাচার। পাশ্চাত্য সংস্কৃতির প্রভাবে আমাদের দেশে অনেকেই উৎসবের নামে করছে যথেচ্ছাচার। যেমন, থার্টি ফার্স্ট নাইট ইত্যাদি। এজন্য বিশেষ সতর্কতা অবলম্বন করতে হয়। ফলে আমাদের অনেক উৎসবই এখন হুমকির সম্মুখীন। আমাদের উৎসবের যে মহান মূল্যবোধ আমাদের চলতে সাহায্য করেছে, আমাদের নিজস্ব সংস্কৃতিকে ফুটিয়ে তুলেছে তাকে আবার প্রতিষ্ঠিত করতে হবে। এ বিষয়ে আমরা সকলে সচেতন হলেই গড়ে উঠবে এক জাতি, এক প্রাণ ও একতা।"
        }
      ]
    },
    {
      "number": "4",
      "uddipok": "মানবকল্যাণে বিজ্ঞান ও প্রযুক্তি",
      "tag": "RCPB,RCPC 24",
      "sub_questions": [
        {
          "label": "",
          "question": "",
          "explanation": "ভূমিকা:\nবিজ্ঞানের অগ্রগতি ও বিজ্ঞানমনষ্ক সমাজের মধ্যে গভীর সম্পর্ক রয়েছে। বিজ্ঞানের অগ্রগতি হল মানব সভ্যতার অগ্রগতির অন্যতম চালিকাশক্তি। বিজ্ঞানের অগ্রগতির মাধ্যমে আমরা প্রকৃতির রহস্য উদঘাটন করে নতুন নতুন জ্ঞান ও প্রযুক্তি লাভ করেছি। এই জ্ঞান ও আবিষ্কারগুলো আমাদের জীবনযাত্রার মান উন্নত করেছে, আমাদের সমাজের উন্নয়ন ঘটিয়েছে।\nবিজ্ঞানমনস্কতার সেকাল ও একাল:-\nবিজ্ঞানমনস্কতার ধারণাটি প্রাচীনকাল থেকেই বিদ্যমান। প্রাচীন গ্রীসের দার্শনিকরা বিজ্ঞানের উপর জোর দিয়েছিলেন এবং যুক্তিবাদী চিন্তাধারার বিকাশে অবদান রেখেছিলেন। মধ্যযুগে, ইসলামী বিশ্বে বিজ্ঞান ও প্রযুক্তির অগ্রগতি হয়েছিল। তবে, রেনেসাঁর সময় বিজ্ঞানমনস্কতা একটি নতুন উচ্চতায় পৌঁনছেছিল। এই সময়কালে, বিজ্ঞানীরা প্রাচীন বিশ্বের জ্ঞানের উপর ভিত্তি করে নতুন আবিষ্কার ও তত্ত্বগুলির বিকাশ করেছিলেন।\nআধুনিক যুগে, বিজ্ঞানমনস্কতা আরও গুরুত্বপূর্ণ হয়ে উঠেছে। বিজ্ঞান ও প্রযুক্তির অগ্রগতির ফলে আমাদের জীবনযাত্রার অনেক ক্ষেত্রে পরিবর্তন এসেছে। বিজ্ঞান আমাদের স্বাস্থ্য, যোগাযোগ, পরিবহন, এবং উৎপাদনশীলতা উন্নত করতে সাহায্য করেছে। বাংলাদেশে বিজ্ঞানমনস্কতার অগ্রগতিও লক্ষ্য করা যাচ্ছে। দেশে বিজ্ঞান ও প্রযুক্তি শিক্ষার সুযোগ বৃদ্ধি পেয়েছে। এছাড়াও, বিজ্ঞান ও প্রযুক্তির উপর গবেষণার ক্ষেত্রেও অগ্রগতি হয়েছে।\nবিজ্ঞানমনস্কতা ও জাতীয় উন্নয়ন:\nজাতীয় উন্নয়ন বলতে একটি দেশের অর্থনৈতিক, সামাজিক এবং সাংস্কৃতিক উন্নয়নকে বোঝায়। বিজ্ঞানমনস্কতা একটি দেশের জাতীয় উন্নয়নে গুরুত্বপূর্ণ ভূমিকা পালন করে।\nবিজ্ঞানমনস্কতার জাতীয় উন্নয়নে অবদানগুলি নিম্নরূপ:\nক) অর্থনৈতিক উন্নয়ন: বিজ্ঞান ও প্রযুক্তির অগ্রগতি অর্থনৈতিক উন্নয়নের জন্য অপরিহার্য। বিজ্ঞানমনস্কতা বিজ্ঞান ও প্রযুক্তির অগ্রগতিকে ত্বরান্বিত করে।\nখ) সামাজিক উন্নয়ন: বিজ্ঞান ও প্রযুক্তির অগ্রগতি সামাজিক উন্নয়নের জন্যও গুরুত্বপূর্ণ। বিজ্ঞানমনস্কতা বিজ্ঞান ও প্রযুক্তির অগ্রগতি থেকে সর্বোচ্চ সুবিধা পেতে সাহায্য করে।\nগ) সাংস্কৃতিক উন্নয়ন: বিজ্ঞান ও প্রযুক্তির অগ্রগতি সাংস্কৃতিক উন্নয়নে অবদান রাখে। বিজ্ঞানমনস্কতা বিজ্ঞান ও প্রযুক্তির অগ্রগতি থেকে সৃষ্ট নতুন ধারণা ও সম্ভাবনাগুলোকে গ্রহণ করতে সাহায্য করে।\nঘ) বিজ্ঞান ও প্রযুক্তির অগ্রগতি: বিজ্ঞানমনস্কতা বিজ্ঞান ও প্রযুক্তির অগ্রগতিকে ত্বরান্বিত করে। বিজ্ঞানমনস্ক মানুষরা নতুন আবিষ্কার ও উদ্ভাবন নিয়ে কাজ করে। ফলে দেশের অর্থনীতির সামগ্রিক উন্নায়ন হয়।\nউপরের আলোচনা থেকে দেখা যায় যে বিজ্ঞানমনস্কতা একটি দেশের জাতীয় উন্নয়নে গুরুত্বপূর্ণ ভূমিকা পালন করে। একটি বিজ্ঞানমনস্ক সমাজ একটি উন্নত ও সমৃদ্ধ সমাজ।\nবিজ্ঞানমনস্ক সমাজের রূপরেখা :\nবিজ্ঞানমনস্কতা হল চিন্তা-ভাবনার একটি প্রক্রিয়া যা যুক্তিবাদ, পর্যবেক্ষণ, পরীক্ষা-নিরীক্ষা এবং প্রমাণের উপর ভিত্তি করে প্রতিষ্ঠিত। বিজ্ঞানমনস্ক মানুষেরা বিশ্বাস করে যে বিজ্ঞান হল বিশ্বকে বোঝার একটি নির্ভরযোগ্য উপায়। তারা প্রমাণের ভিত্তিতে সিদ্ধান্ত নিতে এবং অন্ধবিশ্বাস ও কুসংস্কারের প্রতি সংবেদনশীল হয়।\nবিজ্ঞান শিক্ষার গুরুত্ব :\nবিজ্ঞান ও প্রযুক্তির অগ্রগতি বিশ্বকে দ্রুত গতিতে পরিবর্তন করছে। এই অগ্রগতির সাথে তাল মিলিয়ে চলতে হলে, আমাদের বিজ্ঞান ও প্রযুক্তির জ্ঞান থাকা অপরিহার্য। বিজ্ঞান শিক্ষা আমাদেরকে বিজ্ঞান ও প্রযুক্তির মূল ধারণা এবং তত্ত্বগুলি বুঝতে সাহায্য করে। বিজ্ঞান ও প্রযুক্তিভিত্তিক শিল্পগুলিতে কর্মসংস্থানের সুযোগ বৃদ্ধি পাচ্ছে। চাকরি পেতে হলে, আমাদের বিজ্ঞান ও প্রযুক্তির জ্ঞান থাকা প্রয়োজন। বিজ্ঞান শিক্ষা আমাদেরকে বিজ্ঞান ও প্রযুক্তির প্রতি আগ্রহী করে তোলে এবং বিজ্ঞানের ব্যবহারের মাধ্যমে সমাজের উন্নয়নে অবদান রাখতে সাহায্য করে।\nবিজ্ঞানমনস্কতা গড়ে তোলার উপায়:\nআমরা জানি, বিজ্ঞানমনস্কতা হল একটি চিন্তা-ভাবনার প্রক্রিয়া যা যুক্তিবাদ, পর্যবেক্ষণ, পরীক্ষা-নিরীক্ষা এবং প্রমাণের উপর ভিত্তি করে প্রতিষ্ঠিত। বিজ্ঞানমনস্কতা আমাদেরকে সঠিক সিদ্ধান্ত গ্রহণে, জটিল সমস্যা সমাধানে এবং বিজ্ঞানের অগ্রগতি থেকে সর্বাধিক সুবিধা পেতে সাহায্য করে।\nবিজ্ঞানমনস্কতা গড়ে তোলার জন্য নিম্নলিখিত উপায়গুলি গ্রহণ করা যেতে পারে:\nক) বিজ্ঞান শিক্ষা: বিজ্ঞান শিক্ষা হল বিজ্ঞানমনস্কতার বিকাশের জন্য সবচেয়ে গুরুত্বপূর্ণ উপায়। বিজ্ঞান শিক্ষার মাধ্যমে, শিক্ষার্থীরা বিজ্ঞানের মূল ধারণা এবং তত্ত্বগুলি বুঝতে পারে।\nখ) বিজ্ঞানভিত্তিক তথ্যের প্রচার: বিজ্ঞানভিত্তিক তথ্যের প্রচার বিজ্ঞানমনস্কতার বিকাশে গুরুত্বপূর্ণ ভূমিকা পালন করে। বিজ্ঞানভিত্তিক তথ্যের মাধ্যমে, মানুষ বিজ্ঞানের অগ্রগতি এবং বিজ্ঞানের ভূমিকা সম্পর্কে জানতে পারে।\nগ) বিজ্ঞান ও যুক্তিবাদের প্রচার: বিজ্ঞান ও যুক্তিবাদের প্রচার বিজ্ঞানমনস্কতার বিকাশে গুরুত্বপূর্ণ। বিজ্ঞান ও যুক্তিবাদের প্রচার মাধ্যমে, মানুষ বিজ্ঞান ও যুক্তিবাদের গুরুত্ব সম্পর্কে জানতে পারে।\nঘ) কুসংস্কার দূরীকরণ: কুসংস্কার বিজ্ঞানমনস্কতার বিকাশে বাধা সৃষ্টি করে। কুসংস্কার দূরীকরণের মাধ্যমে, মানুষ বিজ্ঞান ও যুক্তির উপর ভিত্তি করে সিদ্ধান্ত নিতে পারে।\nএছাড়াও, প্রাথমিক স্তর থেকেই শিক্ষার্থীদের বিজ্ঞান শিক্ষার সুযোগ বৃদ্ধি করা। বিজ্ঞানভিত্তিক বিষয়গুলোকে আকর্ষণীয় করে তুলতে হবে। বিজ্ঞান ও প্রযুক্তির অগ্রগতি সম্পর্কে শিক্ষার্থীদের অবহিত করা এবং বিজ্ঞান ও যুক্তিবাদের গুরুত্ব সম্পর্কে শিক্ষার্থীদের সচেতন  করতে হবে।\nএই পদক্ষেপগুলি গ্রহণের মাধ্যমে আমরা একটি বিজ্ঞানমনস্ক সমাজ গড়ে তুলতে পারি, যেখানে বিজ্ঞান ও যুক্তিবাদ সমাজের মূল্যবোধ হবে।\nউপসংহার :\nবিজ্ঞানের অগ্রগতির সাথে বিজ্ঞানমনষ্ক সমাজ একটি শক্তিশালী হাতিয়ার হিসেবে প্রতিষ্ঠিত হয়েছে। বাংলাদেশের মতো উন্নয়নশীল দেশে বিজ্ঞানমনষ্ক সমাজ গঠন করা অত্যন্ত গুরুত্বপূর্ণ। বিজ্ঞানমনষ্ক সমাজের মাধ্যমে বাংলাদেশে দারিদ্র্য দূরীকরণে, শিক্ষার প্রসার, স্বাস্থ্য সেবা উন্নয়ন, পরিবেশ সংরক্ষণ, প্রযুক্তি বিকাশ ইত্যাদি ক্ষেত্রে অগ্রগতি অর্জন করতে পারবে। বাংলাদেশের জনগণের বিজ্ঞানমনস্ক হতে উদ্বুদ্ধ করতে সরকারি ও বেসরকারি সংস্থাগুলোকে একযোগে কাজ করতে হবে। শিক্ষা ব্যবস্থায় বিজ্ঞানের গুরুত্ব বৃদ্ধি করতে হবে এবং গণমাধ্যমে বিজ্ঞানভিত্তিক বিষয়বস্তু প্রচার করতে হবে। বিজ্ঞানের অপপ্রয়োগ বিজ্ঞানের প্রতি মানুষের আস্থা হ্রাস করে। আমরা যদি বিজ্ঞানকে দায়িত্বশীল ভাবে ব্যবহার করি, তবে মানুষ বিজ্ঞানের উপর আরও বেশি আস্থা জ্ঞাপন করবে। বিজ্ঞানমনস্কতা গড়ে তোলার জন্য পরিবার, শিক্ষক, গণমাধ্যম এবং সরকারের সকলকে একসাথে কাজ করতে হবে।"
        }
      ]
    },
    {
      "number": "5",
      "uddipok": "কর্মমুখী শিক্ষা",
      "tag": "RCPB,RCPC 24",
      "sub_questions": [
        {
          "label": "",
          "question": "",
          "explanation": "ভূমিকা : শিক্ষাই জাতির মেরুদণ্ড। শিক্ষা মানুষকে আলোর পথ দেখায় । শিক্ষা কুসংস্কার দূর করে মানুষে মানুষে সম্প্রীতির বন্ধন সৃষ্টি করে । সংস্কৃতি ও সভ্যতাকে সমৃদ্ধ করে শিক্ষা । শিক্ষার মাধ্যমে মানুষের মেধার বিকাশ ঘটানো সম্ভব । শিক্ষার মাধ্যমে মানুষের চিত্তের বিকাশ ঘটে । তবে শুধু চিত্তের বিকাশ ঘটালেই চলবে না, শিক্ষাকে অবশ্যই কর্মমুখী হতে হবে । সামর্থ্য ও দক্ষতা অর্জনে শিক্ষা সাধনাকে যদি জীবনের প্রয়োজনে কাজে লাগানো সম্ভব না হয় তাহলে শিক্ষার কোনো গুরুত্ব থাকে না । তাই আমাদের শিক্ষা এমন হতে হবে, যা দ্বারা সার্টিফিকেট অর্জনের পাশাপাশি জীবিকা উপার্জন করা যায় । তাই বর্তমান যুগে কর্মমুখী শিক্ষার গুরুত্ব বাড়ছে ।\nকর্মমুখী শিক্ষা : কর্মমুখী শিক্ষা বলতে সেই শিক্ষাকে বোঝায়, যে শিক্ষাব্যবস্থায় মানুষ নির্দিষ্ট একটি বিষয়ে হাতে-কলমে শিক্ষা লাভ করে জীবিকা উপার্জনের যোগ্যতা অর্জন করে । আবার অন্যভাবে বলা যায়, জীবিকা অর্জনের লক্ষ্যে সম্ভাব্য পেশাগত কর্মের সঙ্গে সম্পর্কিত শিক্ষাই কর্মমুখী শিক্ষা । শিক্ষার্থীদের ক্ষেত্রে কর্মমুখী শিক্ষার গুরুত্ব অনেক বেশি । কিন্তু বর্তমান যুগের শিক্ষাব্যবস্থা বেকার সমস্যার সমাধান করতে পারছে না। তাই আমাদের দেশে দিন দিন শিক্ষিত বেকারের সংখ্যা বেড়েই চলেছে । আমাদের এই সমস্যার সমাধান দিতে পারে কর্মমুখী শিক্ষা ।\nঅতীত দিনের কর্মমুখী শিক্ষা : অতীতকালে মানুষের ঝোঁক ছিল অর্থের প্রতি । তখন মানুষ অর্থ উপার্জনকে কেন্দ্র করে শিক্ষা গ্রহণ করত । তাই কর্মমুখী শিক্ষাই ছিল সেসময়ের আর্থিক নিশ্চয়তার উৎস । তাই সমাজ ছিল সতত কর্মমুখর । মানুষের উপার্জন ভালো ছিল বলে তাদের জীবন ছিল স্বাচ্ছন্দ্যপূর্ণ । প্রতিটি পরিবারে ছিল আর্থিক সচ্ছলতা। কারণ সেসময় সকলেই পুরুষানুক্রমে অনুশীলনের মাধ্যমে গুণগত দক্ষতা লাভ করত । তখন প্রতিটি পরিবারই ছিল কর্মমুখী শিক্ষার এক অসামান্য প্রতিষ্ঠান । কর্মমুখী শিক্ষাই ছিল জীবিকা উপার্জনের অন্যতম পথ । কিন্তু কালে কালে এ শিক্ষার অবসান ঘটায় মানুষের মধ্যে দারিদ্র্য এবং সমাজে নেমে আসে স্থবিরতা ।\nকর্মমুখী শিক্ষার প্রকারভেদ : কর্মমুখী শিক্ষার নির্দিষ্ট কোনো প্রকার নেই । এই শিক্ষা নানা রকম হতে পারে । যেমন— বিভিন্ন কলেজ ও বিশ্ববিদ্যালয় হতে উচ্চ শিক্ষায় শিক্ষিত হয়ে কেউ ডাক্তার, কেউ উকিল আর কেউবা শিক্ষাবিদ হয় । তাদের চাকরির আশায় বসে থাকতে হয় না । তারা স্বাধীন পেশায় নিয়োজিত হয়ে স্বাধীনভাবে উপার্জন করতে পারে । বিশ্ববিদ্যালয়ের উচ্চডিগ্রি অর্জন ছাড়াই সাধারণ কর্মমুখী বা বৃত্তিমূলক শিক্ষা লাভ করা যায় । এ শিক্ষায় শিক্ষিত হতে পারলে উপার্জন নিয়ে কারও তেমন ভাবতে হয় না । যেমন— কুটির শিল্প, মৎস্য চাষ, হাঁস-মুরগি পালন, দর্জির-কাজ, ছাপাখানার কাজ, কাঠমিস্ত্রির কাজ, নার্সারি, বই বাঁধাই, বিদ্যুতের কাজ ইত্যাদি উল্লেখযোগ্য ।\nবাংলাদেশের বর্তমান শিক্ষাব্যবস্থা : যতই দিন যাচ্ছে ততই সবকিছুতে পরিবর্তন হচ্ছে । যুগের সাথে তাল মিলিয়ে শিক্ষারও পরিবর্তন হচ্ছে । উন্নত হচ্ছে বিজ্ঞান ও প্রযুক্তি । আধুনিক বিশ্বে বেঁচে থাকার জন্য নানা কৌশল আবিষ্কৃত হচ্ছে । অথচ বাংলাদেশের শিক্ষাব্যবস্থা পিছিয়ে যাচ্ছে । সভ্যতা-সংস্কৃতি, ব্যবসায়-বাণিজ্য, জীবনযাত্রায় ক্রমেই আমরা পিছিয়ে পড়ছি । বিশ্ববিদ্যালয় থেকে উচ্চশিক্ষায় শিক্ষিত আমাদের দেশের যুবকরা চাকরি পাচ্ছে না, পেটের ক্ষুধা নিবারণ করতে পারছে না । তাছাড়া মেধাবী শিক্ষার্থীর সংখ্যা কম, উপযুক্ত কারিগরি শিক্ষা নেই । ফলে শিক্ষার্থীদের একাংশ উচ্চশিক্ষা গ্রহণ করতে পারলেও বাকিরা মাঝপথে ঝরে পড়ে । আর শিক্ষা বঞ্চিত হয়ে বেকার জীবনযাপন করে । বাংলাদেশের বর্তমান শিক্ষাব্যবস্থা মানুষের মেধা, শ্রম ও সময়ের অপব্যবহার করে । ফলে দিন দিন বেকারত্বের সমস্যা বাড়ছে ।\nকর্মমুখী শিক্ষার প্রয়োজনীয়তা : কর্মমুখী শিক্ষার প্রয়োজনীয়তা অনেক বেশি । বিভিন্ন ক্ষেত্রে এ শিক্ষাকে কাজে লাগানো যায় । একজন শিক্ষার্থী কর্মমুখী শিক্ষা গ্রহণের পর তাকে আর চাকরির জন্য অপেক্ষা করতে হয় না । সে স্বাধীন মতো কাজ করে অর্থ উপার্জন করে । এতে বেকারত্ব যেমন কমে তেমনি আর্থনীতিক সমস্যাও দূর হয় । বেকারত্ব আমাদের দেশের সবচেয়ে বড়ো অভিশাপ । কর্মমুখী শিক্ষা আমাদের দেশকে এ অভিশাপ হতে মুক্ত করতে পারে । দেশের দারিদ্র্য বিমোচনে, দেশের অর্থনীতির চাকাকে সচল রাখতে কর্মমুখী শিক্ষাকে সবচেয়ে বেশি গুরুত্ব দিতে হবে । কর্মমুখী শিক্ষাকে কেন্দ্র করে একজন মানুষ সমৃদ্ধ জীবন ও উন্নত ভবিষ্যৎ গড়তে পারে । তাই আমাদের জীবনে কর্মমুখী শিক্ষার প্রয়োজনীয়তা অনস্বীকার্য । আমাদের দেশকে সমৃদ্ধ ও স্বনির্ভর করে গড়ে তুলতে কর্মমুখী শিক্ষার ব্যাপক প্রসার ও বাস্তব রূপায়ণ দরকার । এ শিক্ষার মাধ্যমে বেকারত্ব দূর করা এবং দেশ ও জাতির উন্নয়ন সম্ভব । তাই কর্মমুখী শিক্ষার গুরুত্ব অপরিসীম ।\nকর্মমুখী শিক্ষার বর্তমান অবস্থা : কর্মমুখী শিক্ষায় শিক্ষিত হয়ে আমরা বেকার সমস্যা দূর করতে পারি । কিন্তু কর্মমুখী শিক্ষার উপযুক্ত পরিবেশ আজও আমরা সৃষ্টি করতে পারিনি। এ বিষয়ে অন্যান্য দেশের তুলনায় আমরা পিছিয়ে আছি । উন্নত দেশের অধিকাংশ মানুষ কারিগরি, প্রকৌশল, ভোকেশনাল ইত্যাদি শিক্ষায় শিক্ষিত । কিন্তু বাংলাদেশে এ শিক্ষার তেমন কোনো গুরুত্ব নেই । অন্যান্য দেশে ৫-৬ শতাংশ জনগণ কর্মমুখী শিক্ষায় শিক্ষিত । সেই তুলনায় বাংলাদেশে মোট জনসংখ্যার মাত্র ১ শতাংশেরও কম জনগণ কর্মমুখী শিক্ষায় শিক্ষিত । তাই আমাদের এ শিক্ষার ওপর গুরুত্ব দিতে হবে ।\nকর্মমুখী শিক্ষার প্রসারে গৃহীত পদক্ষেপ : আমাদের দেশে কর্মমুখী শিক্ষার প্রসার ঘটাতে হবে । কারণ অন্যান্য দেশের তুলনায় আমাদের দেশে কর্মমুখী শিক্ষার গুরুত্ব অনেক বেশি । আমাদের দেশে ক্রমেই কর্মমুখী ও কারিগরি শিক্ষার ক্ষেত্র বৃদ্ধি পাচ্ছে । দেশে এখন বেশ কয়েকটি মেডিকেল কলেজ, প্রকৌশল, বিজ্ঞান ও প্রযুক্তি বিশ্ববিদ্যালয়, কৃষি বিশ্ববিদ্যালয় প্রতিষ্ঠা করা হয়েছে । বেকারত্ব সমস্যা দূর করতে, দেশ ও জাতির উন্নতি করতে আরও অনেকগুলো কর্মমুখী শিক্ষা প্রতিষ্ঠান স্থাপনের প্রয়োজন ।\nকর্মমুখী শিক্ষার প্রসারে করণীয় : কর্মমুখী শিক্ষার জন্য যেসব শিক্ষাপ্রতিষ্ঠানের প্রয়োজন আমাদের দেশে সেগুলো প্রয়োজনের তুলনায় অতি সামান্য । তাছাড়া আমাদের দেশে পর্যাপ্ত পরিমাণ প্রাকৃতিক সম্পদ রয়েছে । কিন্তু এ সম্পদ কাজে লাগানোর কৌশল আমাদের জানা নেই । সুতরাং আমাদের প্রাকৃতিক সম্পদ কাজে লাগানোর কৌশল শিখতে তৎপর হতে হবে । তাছাড়াও চামড়া, সিরামিক, মৎস্য ও পোশাক শিল্পের উন্নতি করতে আমাদের যুবসমাজকে দক্ষ করে গড়ে তুলতে হবে। সরকারি ও বেসরকারি উদ্যোগে আমাদের কৃষকদেরকে প্রশিক্ষণ দিতে হবে।\nউপসংহার : যতই দিন যাচ্ছে ততই দেশের জনসংখ্যা বাড়ছে । আর যতই জনসংখা বাড়ছে ততই আর্থনীতিক সংকট দেখা দিচ্ছে । এ সংকট দেশের জন্য চরম বিপদ । এ বিপদ থেকে উত্তরণের জন্য দেশের যুব সমাজকে কর্মমুখী শিক্ষা গ্রহণ করতে হবে । এ ব্যাপারে ইতিবাচক প্রচারণা চালিয়ে কর্মমুখী শিক্ষার দিকে আকৃষ্ট করতে হবে । প্রয়োজন অনুযায়ী আরও কর্মমুখী শিক্ষাপ্রতিষ্ঠান প্রতিষ্ঠা করতে হবে। কর্মমুখী বা বৃত্তিমূলক শিক্ষার মাধ্যমেই আমরা আমাদের আর্থনীতিক সমৃদ্ধি অর্জন করতে সক্ষম হবো ।"
        }
      ]
    },
    {
      "number": "1",
      "uddipok": "(ক) ব-ফলা উচ্চারণের পাঁচটি নিয়ম উদাহরণসহ লেখো।\nঅথবা,\n(খ) যেকোনো পাঁচটি শব্দের উচ্চারণ লেখো:\nঐকমত্য, জনশ্রুতি, গ্রীষ্ম, তত্ত্বাবধান, ইতঃপূর্বে, অধ্যাপক, ব্যাখ্যা, ব্রাহ্মণ।",
      "tag": "RCPB,RCPC 24",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nউদাহরণসহ ‘ব’ ফলা উচ্চারণের ৫টি নিয়মঃ\n১. ‘ব’ অথবা ‘ম’-এর সাথে ব-ফলা যুক্ত হলে ‘ব’-এর উচ্চারণ অবিকৃত থাকে। যেমন- লম্ব (লম্‌বো), বিম্ব (বিম্‌বো) প্রভৃতি ।\n২. প্রথম ব্যঞ্জনবর্ণে ব-ফলা সংযুক্ত হলে সে ব-ফলার কোনো উচ্চারণ হয় না। যেমন- স্বনাম (শনাম্‌), ধ্বনি (ধোনি), স্বাধিকার (শাধিকার্), স্বদেশ (শদেশ), স্বাগত (শাগতো) প্রভৃতি।\n৩. শব্দের মধ্যে কিংবা শেষে ব-ফলা থাকলে সংযুক্ত বর্ণের উচ্চারণ-দ্বিত্ব ঘটে থাকে। যেমন- বিশ্ব (বিশশো), বিদ্বান (বিদ্‌দান) প্রভৃতি ।\n৪. উৎ (উদ্) উপসর্গযোগে গঠিত শব্দের ‘ৎ’ (দ্)-এর সাথে ব-ফলার ‘ব’ বাংলা উচ্চারণে লুপ্ত হয় না। যেমন- উদ্বেগ (উদ্‌বেগ), উদ্বোধন (উদ্‌বোধোন্) প্রভৃতি ।\n৫. বাংলা শব্দে ‘ক’ থেকে সন্ধির সূত্রে আগত ‘গ’-এর সাথে ব-ফলা যুক্ত হলে ‘ব’-এর উচ্চারণ অপরিবর্তিত থাকবে। যেমন- দিগ্বিদিক (দিগ্‌বিদিক্), দিগ্বলয় (দিগ্‌বলয়), দিগ্বিজয় (দিগ্‌বিজয়)।\nঅথবা,\nখ. উত্তর:\nঐকমত্য-ওইকোমোত্ তো\nজনশ্রুতি-জনোস্ স্রুতি\nগ্রীষ্ম-গ্রিশ্ শোঁ\nতত্ত্বাবধান-তত্ তাবাধান্\nইতঃপূর্বে- ইতোপ্ পুর্ বে\nঅধ্যাপক-ওদ্ ধাপোক্\nব্যাখ্যা- ব্যাক্ খা\nব্রাহ্মণ-ব্রাম্ হোন্"
        }
      ]
    },
    {
      "number": "2",
      "uddipok": "(ক) বাংলা একাডেমি প্রণীত অ-তৎসম শব্দের প্রমিত বাংলা বানানের পাঁচটি নিয়ম উদাহরণসহ লেখো।\nঅথবা,\n(খ) নিচের যেকোনো পাঁচটি শব্দের বানান শুদ্ধ করে লেখো:\nআকাঙ্খা, অহরাত্রি, সরসতি, পুরুসকার, কথোপোকোথোন, শিরোচ্ছেদ, আইনজিবি, উচ্ছাস।",
      "tag": "RCPB,RCPC 24",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nবাংলা একাডেমি প্রণীত বাংলা বানানের আধুনিক নিয়ম অনুসারে অ-তৎসম শব্দের যে কোনো পাঁচটি বানান সূত্র উদাহরণসহ নিম্নে বর্ণিত হলো :\n১. সকল অ-তৎসম শব্দে অর্থাৎ তদ্ভব, দেশি, বিদেশি ও মিশ্র শব্দে কেবল ই এবং উ-কার ব্যবহৃত হবে । এমনকি জাতিবাচক ও স্ত্রীবাচক শব্দের ক্ষেত্রেও এ নিয়ম প্রযোজ্য হবে । যেমন— বাড়ি, শাড়ি, তরকারি, ইংরেজি, জাপানি, ইতালি, পিসি, দিদি ইত্যাদি ।\n২.‘আলি’ প্রত্যয়যুক্ত শব্দে ই-কার হবে। যেমন— মিতালি, বর্ণালি, সোনালি ইত্যাদি । তবে নাম বিশেষ্যের ক্ষেত্রে প্রত্যয় চলতে পারে ।\n৩. সর্বনাম, বিশেষণ ও ক্রিয়া বিশেষণ পদরূপে ‘কী’ শব্দটি ঈ-কার দিয়ে লেখা হবে । যেমন— কী করছ? কী পড়? অন্য সব ক্ষেত্রে অব্যয় পদরূপে ই-কার দিয়ে শব্দটি লেখা হবে । যেমন— সে কি এসেছিল? তুমিও কি যাবে?\n৪. পদাশ্রিত নির্দেশকটিতে ই-কার হবে। যেমন— মেয়েটি, বইটি ।\n৫. তৎসম শব্দের বানানে ‘ক্ষ’ অপরিবর্তনীয় । যেমন— ক্ষেত, ক্ষীর, ক্ষুর ইত্যাদি। তবে অ-তৎসম শব্দে খুদ, খুর, খিদে ইত্যাদি লেখা চলবে ।\nখ. উত্তর:\nশব্দগুলোর শুদ্ধ বানান হলো:\n1. আকাঙ্ক্ষা\n2. অহরাত্র\n3. সরস্বতী\n4. পুরস্কার\n5. কথোপকথন\n6. শিরোশ্ছেদ\n7. আইনজীবী\n8. উচ্ছ্বাস"
        }
      ]
    },
    {
      "number": "3",
      "uddipok": "(ক) ক্রিয়াপদের শ্রেণিবিভাগ উদাহরণসহ আলোচনা করো।\nঅথবা,\n(খ) নিম্নরেখ যেকোনো পাঁচটি শব্দের ব্যাকরণিক শ্রেণি নির্দেশ করো:\nচিন্তা-ভাবনা এবং কার্যকলাপে ভুল করা মানুষের পক্ষে শুধু যে স্বাভাবিক তাই নয়, অপরিহার্যও বটে। স্বাভাবিক এই জন্য যে, মানুষ বড়ো দুর্বল , সর্বদা নানা ঘটনা ও পারিপার্শ্বিক অবস্থার সাথে সংগ্রামে জয়ী হতে পারে না। অপরিহার্য এই জন্য যে, তার জ্ঞান অতি সংকীর্ণ,-কোনটি ভুল, কোনটি নির্ভুল, তা নির্ধারণ করাই অনেক সময় কঠিন, এমনকি অসম্ভব হয়ে পড়ে। এখানে কেবল যে দুর্বলচেতা ও স্বল্পজ্ঞান মানুষের কথা বলছি তা নয়। এ মন্তব্য সবল-দুর্বল এবং অজ্ঞ-বিজ্ঞ নির্বিশেষে সকলের পক্ষেই খাটে।",
      "tag": "RCPB,RCPC 24",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nবাংলা ক্রিয়াপদের শ্রেণিবিভাগ: বাংলা ক্রিয়াপদকে তিনটি শ্রেণিতে ভাগ করা যায়।\nএগুলো হলো: ১. অর্থ সম্পর্ক বিচারে, ২. গঠন বৈশিষ্ট্য বিচারে ও ৩. কর্মপদ সংক্রান্ত ভূমিকা অনুসারে।\n১. অর্থ সম্পর্ক বিচারের দিক থেকে ক্রিয়াপদ দুই প্রকার: ক.সমাপিকা ক্রিয়া ও খ. অসমাপিকা ক্রিয়া।\nক. সমাপিকা ক্রিয়া: যে ক্রিয়া বাক্যের অর্থ বা ভাব সম্পূর্ণরূপে প্রকাশ করে, তাকে সমাপিকা ক্রিয়া বলে। যেমন- আজ আমি কাজটা করব।\nখ. অসমাপিকা ক্রিয়া যে ক্রিয়া বাক্যের অর্থ বা ভার সম্পূর্ণরূপে প্রকাশ করে না, তাকে অসমাপিকা ক্রিয়া বলে। যেমন- আমি বাড়ি এসে...। 'এসে' অসমাপিকা ক্রিয়া।\n২. গঠন বৈশিষ্ট্য বিচারে ক্রিয়া চার প্রকার।\nনিচে এগুলো সংক্ষেপে আলোচনা করা হলো:\nক. প্রযোজক ক্রিয়া: প্রযোজক ধাতুর সঙ্গে বিভক্তি যোগ করে যে ক্রিয়া গঠিত হয় তাকে বলে প্রযোজক ক্রিয়া। যেমন- সাপুড়ে সাপ খেলায়।\nখ. নামধাতুর ক্রিয়া: নামধাতুর সাথে বিভক্তি যোগে যে ক্রিয়া গঠিত হয় তাকে বলে নামধাতুর ক্রিয়া। যেমন- শাসনের জন্য বেতানো ঠিক নয়।\nগ. যৌগিক ক্রিয়া: একটি অসমাপিকা ও একটি সমাপিকা ক্রিয়াযোগে যৌগিক ক্রিয়া গঠিত হয়। যেমন- ছেলেরা হেসে ফেলল।\nঘ. মিশ্র ক্রিয়া: বিশেষ্য, বিশেষণ ও ধ্বন্যাত্মক অব্যয়ের সাথে কর, হ, দে, পা, যা, কাট, ছাড়, ধর, মার প্রভৃতি ধাতুযোগে গঠিত ক্রিয়াকে মিশ্রক্রিয়া বলে। যেমন- আমরা লালবাগ কেল্লা দর্শন করলাম।\n৩. কর্মপদ সংক্রান্ত ভূমিকা অনুসারে বাক্যে কর্মপদ সংক্রান্ত ভূমিকা অনুসারে ক্রিয়াকে দুটি ভাগে ভাগ করা যায়: ক. অকর্মক ক্রিয়া ও খ. সকর্মক ক্রিয়া।\nক. অকর্মক ক্রিয়া: বাক্যে যে ক্রিয়ার কোনো কর্ম থাকে না, তাকে অকর্মক ক্রিয়া বলে। যেমন- মেঘ ডাকে।\nখ. সকর্মক ক্রিয়া: বাক্যে যে ক্রিয়ার এক বা একাধিক কর্ম থাকে তাকে সকর্মক ক্রিয়া বলে। যেমন- সাবু গান করে।\nঅথবা,\nখ. উত্তর:\nনিম্নলিখিত পাঁচটি শব্দের ব্যাকরণিক শ্রেণি:\n1. চিন্তা-ভাবনা - সঙ্কেতবাচক বিশেষ্য\n2. ভুল - বিশেষণ\n3. মানুষ - সাধারণ বিশেষ্য\n4. অপরিহার্য - বিশেষণ\n5. দুর্বল - বিশেষণ"
        }
      ]
    },
    {
      "number": "4",
      "uddipok": "(ক) সর্বনাম পদ কাকে বলে? সর্বনাম পদের শ্রেণিবিভাগ আলোচনা কর।\nঅথবা,\n(খ) নিচের যেকোনো পাঁচটি শব্দের ব্যাসবাক্যসহ সমাসের নাম লেখ।\nকালান্তর, মিশকালো, সিংহাসন, প্রভাত, হাতেখড়ি, তেপায়া, উপকণ্ঠ, রাজপুত্র।",
      "tag": "CCC 24,DCC 24,ISCM 24,HC 24,RCPC 24,CPCR 24,DIN.B 23,JB 23,SB 23,BB 23,CB 23,MC 23,DC 23,ISCM 23,FCC 23,BCC 23,CCC 23,SCC 23,RUMC 23,VNSC 23,RCC 23,DB 22,CB 22,SB 22,RB 22,JB 22,CTG.B 22,MB 22,DIN.B 22,BB 22,JB 19,DIN.B 19,DIN.B 17,JB 16",
      "sub_questions": [
        {
          "label": "",
          "question": "",
          "explanation": "(ক)\nএকই পদের বার বার ব্যবহার যেমন আমাদের বিরক্তির কারণ হয়ে ওঠে ,তেমনি ভাষার সৌন্দর্য নষ্ট করে । ভাষার মাধুর্য রক্ষার জন্য তাই একই পদের বারবার ব্যবহার কখনোই কাম্য নয় ।  ভাষার এই সমস্যা দূর করার জন্য বিশেষ্য পদের পরিবর্তে যে অন্যপদ ব্যবহার করা হয় তাকে সর্বনাম বলে। সর্বনাম কথাটির  অর্থ  হল 'সকল নাম'।  তাই আমরা বলতে পারি  বিশেষ্য পদের পরিবর্তে যে পদ ব্যবহার করা হয়, তাকে সর্বনাম পদ বলে। সব রকম নামের পরিবর্তে ব্যবহৃত হয় বলে এর নাম সর্বনাম । উদাহরণ: আমি, আমরা, তুমি, আপনি,আপনাকে,আপনার, তুই , তোমরা, সে, তিনি, তার , যে, কে, কী, ঐ, এই, ইহা, ইনি,উনি ইত্যাদি।\nসর্বনামের প্রকারভেদ\n১) ব্যক্তিবাচক সর্বনাম বা পুরুষবাচক সর্বনাম :\nব্যক্তিবাচক বা পুরুষবাচক শব্দের পরিবর্তে যে সর্বনাম ব্যবহৃত হয়, তাকে ব্যক্তিবাচক সর্বনাম বলে। একে পুরুষবাচক সর্বনাম‌ও বলে। পুরুষবাচক সর্বনাম তিন ধরণের হয়- (ক) প্রথম পুরুষের সর্বনাম বা ভিন্ন পক্ষের সর্বনাম (খ) মধ্যম পুরুষের সর্বনাম বা শ্রোতা পক্ষের সর্বনাম (গ) উত্তম পুরুষের সর্বনাম বা বক্তা পক্ষের সর্বনাম ।\nউদাহরণ : আমি, তুমি, আমরা, তোমরা, সে , তারা ইত্যাদি।\nবাক্যে প্রয়োগ – তুমি কোন কাননের ফুল । বাংলার মুখ আমি দেখিয়াছি ।\n২) নির্দেশক সর্বনাম :\nযে সর্বনাম কোনো ব্যক্তি, বস্তু ইত্যাদি নির্দেশ করে, তাদের নির্দেশক সর্বনাম বলে।\nউদাহরণ : এ,এই, ও,ওই , ইহা , উহা ,তা,তাহা,ইনি,উনি ইত্যাদি\nবাক্যে প্রয়োগ: উনি আজ আসবেন। , ইহা বর্তমান কালের ফ্যাসন হইয়াছে ।\nনির্দেশক সর্বনাম দুই প্রকার- (ক) সামীপ্যবাচক নির্দেশক সর্বনাম বা নৈকট্যসূচক নির্দেশক সর্বনাম ও (খ) দূরত্ত্ববাচক নির্দেশক সর্বনাম ।\nযে সর্বনাম কাছের বা নিকটের কোনো ব্যাক্তি বা বস্তুকে নির্দেশ করে তাদের সামীপ্যসূচক বা নৈকট্যসূচক নির্দেশক সর্বনাম বলে । যেমন: এ,এই,ইহা,ইনি,এরা ইত্যাদি।\nযে সর্বনাম দূরের কোনো ব্যাক্তি বা বস্তুকে নির্দেশ করে তাদের দূরত্ত্ববাচক নির্দেশক সর্বনাম বলে । যেমন: ও,ঐ,উনি,ওরা,উহা ইত্যাদি।\n৩) অনির্দেশক সর্বনাম :\nযে সর্বনাম কোনো ব্যক্তি,বস্তু,বা ভাবকে নির্দিষ্ট করে বোঝায় না , তাদের অনির্দেশক সর্বনাম বলে।\nউদাহরণ : কেউ,কেহ,কেউ কেউ,কিছু,কিছু কিছু ,কোথাও ইত্যাদি ।\nবাক্যে প্রয়োগ- কেউ কেউ এ কথা জানে । কিছু কিছু ভুল হয়েছে ।\n৪) প্রশ্নবাচক সর্বনাম :\nযে সর্বনাম দ্বারা কোনো কিছু জানতে চাওয়া হয় বা প্রশ্ন করা হয় ,তাকে প্রশ্নবাচক সর্বনাম পদ বলে ।\nউদাহরণ : কে,কী,কি,কোন,কারা, ইত্যাদি ।\nবাক্যে প্রয়োগ – কে আজ আসবে ? তুমি কী খেয়েছো ?\n৫) আত্মবাচক সর্বনাম :\n‘অন্য কারো সাহায্য ছাড়া’ এই ভাবটি বোঝাবার জন্য বিশেষ্য ও সর্বনামের সঙ্গে যে সর্বনাম ব্যবহৃত হয় তাকে আত্মবাচক সর্বনাম বলে । এই সর্বনাম নিজস্ব বা আত্মভাব প্রকাশ করে । উদাহরণ : স্বয়ং , নিজে , নিজ , খোদ , নিজে-নিজে , আপনি,আপনারে ইত্যাদি।\nবাক্যে প্রয়োগ – তিনি স্বয়ং উপস্থিত ছিলেন । আপনি নিজে কাজটি করেছেন ।\n৬) সাপেক্ষ সর্বনাম বা নিত্যমম্বন্ধী সর্বনাম :\nযে সর্বনাম পদ দুই বা ততোধিক ব্যক্তি বা বস্তুর সংযোগ সাধন করে বা সঙ্গতি বিধান করে তাকে সাপেক্ষ সর্বনাম বলে । এই সর্বনামগুলি নিত্য সম্বন্ধযুক্ত থাকে ,অর্থাৎ একটি ব্যবহার করলে আর একটি ব্যবহার করতেই হয় । এই সর্বনামকে সঙ্গতিবাচক বা সংযোগবাচক সর্বনামও বলে । এই সর্বনামকে সমুচ্চয়ী সর্বনামও বলে ।\nউদাহরণ : যে-সে,যিনি-তিনি,যাহা-তাহা,যা-তা,যাকে-তাকে\nবাক্যে প্রয়োগ – সে সহে সে রহে । যত মত তত পথ ।\n৭) সমষ্টিবাচক সর্বনাম বা সাকল্যবাচক সর্বনাম :\nযে সর্বনামের দ্বারা সমষ্টিবাচক ব্যক্তি,বস্তু বা ভাবকে বোঝানো হয়, তাকে সমষ্টিবাচক সর্বনাম বা সাকল্যবাচক সর্বনাম বলে।\nউদাহরণ : সব,সর্ব,সকল,সবাই,সবার,সবে ইত্যাদি ।\nবাক্যে প্রয়োগ – সকলের তরে সকলে আমরা ।\n৮) ব্যতিহারিক বা পারস্পরিক সর্বনাম -\nযে সর্বনামের দ্বারা পারস্পরিক সম্বন্ধ বোঝানো হয়, তাকে পারস্পরিক বা ব্যতিহারিক সর্বনাম বলে।\nএই সর্বনামে ‘অন্যের প্ররোচনা বা সাহায্য ব্যতীত’ এই রকম অর্থ প্রকাশিত হয় ।\nউদাহরণ : নিজে-নিজে , আপনা-আপনি\nবাক্যে প্রয়োগ – নিজে নিজে কাজটি করো । আপনা আপনি জেগে উঠল ।\n৯) অন্যাদিবাচক সর্বনাম -\nযে সর্বনাম উদ্দিষ্টভিন্ন অন্য কোনো ব্যক্তি ,বস্তু বা ভাবকে নির্দেশ করে তাকে অন্যাদিবাচক সর্বনাম বলে ।\nউদাহরণ : অন্য,অপর,অমুক ইত্যাদি ।\nবাক্যে প্রয়োগ – তুমি নও অন্য কেউ কাজটি করেছে ।\n১০) যৌগিক সর্বনাম\nদুটি সর্বনাম পদ যুগ্মভাবে একটি সর্বনাম হিসাবে ব্যবহৃত হলে তাকে যৌগিক সর্বনাম বলে ।\nএই সর্বনাম আসলে অনির্দেশক সর্বনাম হিসেবেই পরিচিত ।\nযেমন: যে কেউ, কে একটা, যা কিছু ইত্যাদি।\nকখনো কখনো সর্বনাম পদের পরপর দুবার প্রয়োগ হয়,তাকে আমরা সর্বনামের দ্বিত্ব বলি ।\nযেমন: কেউ কেউ এ রকম মনে করে । যে যে যাবে এসো ।\nকিন্তু সর্বনামের দ্বিত্ব এবং যৌগিক সর্বনাম এক বিষয় নয় ।\n(খ) উত্তর:\nপ্রদত্ত শব্দ\nব্যাসবাক্য\nসমাসের নাম\nকালান্তর\nঅন্য কাল\nনিত্য সমাস\nমিশকালো\nমিশির ন্যায় কালো াগ\nউপমান কর্মধারয় সমাস\nসিংহাসন\nসিংহ চিহ্নিত আসন\nমধ্যপদলোপী কর্মধারয় সমাস\nপ্রভাত\nপ্র (প্রকৃষ্ট ) ভাত (জ্যোতি)\nপ্রাদি সমাস\nহাতেখড়ি\nহাতে খড়ি দেওয়া হয় যে অনুষ্ঠানে\nবহুব্রীহি সমাস\nতেপায়া\nতিন পায়া যার\nসংখ্যাবাচক বহুব্রীহি সমাস\nউপকণ্ঠ\nকণ্ঠের সমীপে\nঅব্যয়ী ভাব সমাস\nরাজপুত্র\nরাজার পুত্র\nষষ্ঠী তৎপুরুষ সমাস"
        }
      ]
    },
    {
      "number": "5",
      "uddipok": "(ক) একটি সার্থক বাক্যের কী কী গুণ থাকা আবশ্যক? উদাহরণ লেখ।\nঅথবা,\n(খ) নির্দেশ অনুসারে বাক্যান্তর কর (যে কোনো পাঁচটি):\n(i) শিশুরা দূষণমুক্ত পরিবেশ চায় (নেতিবাচক)।\n(ii) এখন খাঁটি জিনিস সহজলভ্য নয় (অস্তিবাচক)।\n(iii) নারী ও শিশু নির্যাতনের বিরুদ্ধে প্রতিবাদ করতে আহ্বান জানাই (অনুজ্ঞাসূচক)\n(iv) পঞ্চাশের মন্বন্তরের ঘটনা ছিল অত্যন্ত ভয়াবহ (বিস্ময়সূচক)\n(v) রচনায় সহজবোধ্য শব্দ ব্যবহার করা উচিত (জটিল)\n(vi) তিনি আর নেই (যৌগিক)\n(vii) যেসব পশু মাংস খায়, তারা অত্যন্ত বলবান (সরল)।\n(viii) বাংলাদেশের চির স্থায়িত্ব কামনা করি (ইচ্ছাসূচক)।",
      "tag": "CCC 24,PCC 24,NDCD 24,DCC 24,ISCM 24,HC 24,RCPC 24,CPCR 24,DB 23,DIN.B 23,JB 23,RB 23,SB 23,BB 23,MB 23,CTG.B 23,CB 23,RCC 23,JGCC 23,NDCD 23,DRMC 23,MC 23,JCC 23,RCC 23,ISCM 23,HC 23,CC 23,FCC 23,BCC 23,CCC 23,SCC 23,RUMC 23,VNSC 23,RCC 23,DB 22,CB 22,SB 22,RB 22,JB 22,CTG.B 22,MB 22,DIN.B 22,BB 22,JB 19,BB 19,DIN.B 19,RB 19,CB 19,SB 19,All.B 18,CTG.B 17,BB 17,CB 17,DIN.B 17,RB 17,SB 19,CTG.B 16,DIN.B 16,DB 16,CB 16,JB 16,SB 16,BB 16,RB 16",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nবাক্য কাকে বলে?\nযে সুনিব্যস্ত পদসমষ্টি দ্বারা কোনো বিষয়ে বক্তার সম্পূর্ণ মনোভাব প্রকাশিত হয়। তাকে বাক্য বলে।\nযেমন, রহিম ফুটবল খেলে। এখানে বক্তার সম্পূর্ন মনোভাব প্রকাশিত হয়েছে।\nএকটি সার্থক বাক্যের কী কী গুণ থাকা আবশ্যক?\nভাষার বিচারে বাক্যের ৩টি গুণ থাকা আবশ্যক। সেগুলো হলো-\nআকাঙ্ক্ষা (Expectancy)।\nআসত্তি (Proximity)।\nযোগ্যতা (Propriety)।\nআকাঙ্ক্ষা কাকে বলে?\nবাক্যের অর্থ পরিষ্কারভাবে বোঝার জন্য এক পদের পর অন্য পদ শোনার যে ইচ্ছা তাকে আকাঙ্ক্ষা (Expectancy) বলে।\nযেমন, কেউ যদি ‘অর্থই অনর্থের’ বলে থেমে যায়। তাহলে বার্কের অর্থ অসম্পূর্ণ থেকে যাবে। বলতে হবে, ‘অর্থই অনর্থের মূল’। এখানে বাক্যের অর্থ পরিষ্কারভাবে বুঝা গেছে। এই বাক্যে ‘অর্থই অনর্থের’ বলার পর ‘মূল’ শব্দটি শোনার যে ইচ্ছা তাকে বাক্যের আকাঙ্কা বলে।\nআসত্তি কাকে বলে?\nবক্তার মনোভাব প্রকাশের জন্য বাক্যে শব্দগুলোকে এমনভাবে পর পর সাজাতে হবে যেন বক্তার সম্পূর্ন মনোভাব প্রকাশ করে। এতে যেন মনোভাব প্রকাশে বাধাগ্রস্ত না হয়।  বাক্যে অর্থসংগতি রক্ষার জন্য সুশৃঙ্খল পদবিন্যাসকে আসত্তি বলে।\nযেমন: করিম ছেলে ভালো খুব । এখানে মনোভাব প্রকাশিত হয়নি। বলতে হবে, করিম খুব ভালো ছেলে। ‘করিম ছেলে ভালো খুব ‘ এ বাক্যে পরপর শব্দগুলোকে সাজানো হলেও বক্তার সম্পূর্ণ মনোভাব প্রকাশিত হয়নি। ‘করিম খুব ভালো ছেলে’ এ বাক্যে পরপর শব্দগুলোকে সাজানো হয়েছে এবং বক্তার সম্পূর্ণ ভাব প্রকাশিত হয়েছে। সঠিক জায়গায় পরপর শব্দগুলো সাজানোকে আসত্তি বলে।\nযোগ্যতা কাকে বলে?\nবাক্যস্থিত পদসমূহের অর্থগত এবং ভাবগত মিলবন্ধনের নাম যোগ্যতা।\nযেমন: ‘সূর্য পশ্চিম দিকে উঠছে’ এই বাক্য তার যোগ্যতা হারিয়েছে। বলতে হবে ‘সূর্য পূর্ব দিকে উঠছে’।\nবি.দ্র: পরপর শব্দ বসালেই সঠিক বাক্য হবেনা। সঠিক বাক্য হতে হলে শব্দগুলোকে সঠিক জায়গায় বসাতে হবে যাতে মনের সম্পূর্ণ ভাব প্রকাশ পায় এবং বাক্যের অর্থগত এবং ভাবগত মিলবন্ধন হয়।\n(খ) উত্তরঃ\n(i) শিশুরা দূষণমুক্ত পরিবেশ চায় (নেতিবাচক)।\nউত্তর: শিশুরা দূষণযুক্ত পরিবেশ চায় না ।\n(ii) এখন খাঁটি জিনিস সহজলভ্য নয় (অস্তিবাচক)।\nউত্তর: এখন খাঁটি জিনিস দুর্লভ।\n(iii) নারী ও শিশু নির্যাতনের বিরুদ্ধে প্রতিবাদ করতে আহ্বান জানাই (অনুজ্ঞাসূচক)\nউত্তর: নারী ও শিশু নির্যাতনের বিরুদ্ধে প্রতিবাদ জানাও।\n(iv) পঞ্চাশের মন্বন্তরের ঘটনা ছিল অত্যন্ত ভয়াবহ (বিস্ময়সূচক)\nউত্তর: ওহ্ ! কী ভয়াবহ ছিল পঞ্চাশের মন্বন্তরের ঘটনা !\n(v) রচনায় সহজবোধ্য শব্দ ব্যবহার করা উচিত (জটিল)\nউত্তর: যেসব শব্দ সহজবোধ্য সেসবই রচনায় ব্যবহার করা উচিত ।\n(vi) তিনি আর নেই (যৌগিক)\nউত্তর: তিনি ছিলেন কিন্তু এখন আর নেই ।\n(vii) যেসব পশু মাংস খায়, তারা অত্যন্ত বলবান (সরল)।\nউত্তর: মাংসেভোজী  পশু অত্যন্ত বলবান ।\n(viii) বাংলাদেশের চির স্থায়িত্ব কামনা করি (ইচ্ছাসূচক)।\nউত্তর: বাংলাদেশ চিরস্থায়ী হোক।"
        }
      ]
    },
    {
      "number": "6",
      "uddipok": "(ক) নিচের যেকোনো পাঁচটি বাক্য শুদ্ধ করে লেখো:\ni. গীতাঞ্জলী একটি কাব্যগ্রন্থ\nii. বাংলাদেশ একটি উন্নতশীল রাষ্ট্র।\niii. বৃক্ষটি সমূলসহ উৎপাটিত হয়েছে।\niv. আমৃত্যু পর্যন্ত দেশের সেবা করে যাব।\nv. সব ছাত্ররা উপস্থিত আছে।\nvi. চোরে চোরে চাচাতো ভাই।\nvii. তার বৈমাত্রেয় সহোদর ডাক্তার।\nviii. আসছে আগামীকাল কলেজ বন্ধ থাকবে।\nঅথবা,\n(খ) অনুচ্ছেদের অপপ্রয়োগগুলো শুদ্ধ করে লেখো:\nনিজ ব্যক্তিত্বের বৈচিত্র্যতা দেখাতে সে সর্বদা সচেষ্ট। এ লক্ষ্যে বিনা প্রয়োজনে মিটিং চলাকালীন সময়েও সে যখন-তখন দাঁড়িয়ে পড়ে। কেউ তার সমালোচনা করলে অপমানবোধ করে সে। নিজের দৈন্যতা সে বুঝতেই পারে না কখনো। তাই নিজ অংকারবোধ নিয়েই চলতে থাকে সে।",
      "tag": "RCPB,CTG.B 24,JGCC 24,DCC 24,RCPC 24,SB 23,JCC 23,CB 16",
      "sub_questions": [
        {
          "label": "",
          "question": "",
          "explanation": "(ক)\ni. গীতাঞ্জলী একটি কাব্যগ্রন্থ।\nশুদ্ধ: গীতাঞ্জলি একটি কাব্যগ্রন্থ।\nii. বাংলাদেশ একটি উন্নতশীল রাষ্ট্র।\nশুদ্ধ: বাংলাদেশ একটি উন্নয়নশীল রাষ্ট্র।\niii. বৃক্ষটি সমূলসহ উৎপাটিত হয়েছে।\nশুদ্ধ: বৃক্ষটি মূলসহ উৎপাটিত হয়েছে।\niv. আমৃত্যু পর্যন্ত দেশের সেবা করে যাব।\nশুদ্ধ: আমৃত্যু  দেশের সেবা করে যাবো।\nv. সব ছাত্ররা উপস্থিত আছে।\nশুদ্ধ: সমস্ত ছাত্র উপস্থিত আছে।\nvi. চোরে চোরে চাচাতো ভাই।\nশুদ্ধ: চোরের কাছে চোর চাচাতো ভাই।\nvii. তার বৈমাত্রেয় সহোদর ডাক্তার।\nশুদ্ধ: তার সৎ ভাই ডাক্তার।\nviii. আসছে আগামীকাল কলেজ বন্ধ থাকবে।\nশুদ্ধ: আগামীকাল কলেজ বন্ধ থাকবে।\nঅথবা,\n(খ)\nনিজের ব্যক্তিত্বের বৈচিত্র্য দেখাতে সে সর্বদা সচেষ্ট থাকে। এ লক্ষ্যে বিনা প্রয়োজনে মিটিং চলাকালীন সময়েও সে যেকোনো সময় দাঁড়িয়ে পড়ে। কেউ তার সমালোচনা করলে সে অপমানবোধ করে। নিজের দুর্বলতা সে কখনোই বুঝতে পারে না। তাই নিজের অহংকারবোধ নিয়েই চলতে থাকে সে।"
        }
      ]
    },
    {
      "number": "7",
      "uddipok": "(ক) নিচের যেকোনো দশটি শব্দের পারিভাষিক রূপ লেখো:\nBreak of Study, Free-market, Measure, Mineral, Key- word, Terminology, Yearbook, Republic, Initial, Interpreter, Crown, Jail, Quack, Plosive, Correspondent.\nঅথবা,\n(খ) নিচের অনুচ্ছেদটি বাংলায় অনুবাদ করো:\nI am fond of collecting foreign stamps. I have chosen it because it is both interesting and instructive. As one goes on collecting, he comes in direct touch with geographical, historical and social conditions of various countries. The picture of various things of interest, rare animals, beautiful sights-all these are thought provoking.",
      "tag": "RCPB,RCPC 24",
      "sub_questions": [
        {
          "label": "",
          "question": "",
          "explanation": "ক. উত্তর:\nনিচে শব্দগুলোর বাংলা অনুবাদ দেওয়া হলো:\n1. Break of Study - পাঠ বিরতি\n2. Free-market - মুক্তবাজার\n3. Measure - পরিমাপ\n4. Mineral - খনিজ\n5. Key-word - মূলশব্দ\n6. Terminology - পরিভাষা\n7. Yearbook - বার্ষিকী\n8. Republic - গণতন্ত্র\n9. Initial - প্রাথমিক\n10. Interpreter - ভাষান্তরক\n11. Crown - মুকুট\n12. Jail - কারাগার\n13. Quack - ভুয়া চিকিৎসক\n14. Plosive - বিস্ফোরক ধ্বনি\n15. Correspondent - সংবাদদাতা\nঅথবা,\n(খ)\nআমি বিদেশী ডাকটিকিট সংগ্রহ করতে পছন্দ করি। আমি এটি বেছে নিয়েছি কারণ এটি যেমন রোমাঞ্চকর, তেমনি শিক্ষামূলকও। যখন কেউ সংগ্রহ করতে থাকে, তখন সে বিভিন্ন দেশের ভৌগোলিক, ঐতিহাসিক এবং সামাজিক অবস্থার সঙ্গে সরাসরি পরিচিত হয়। বিভিন্ন আকর্ষণীয় বস্তু, বিরল প্রাণী, সুন্দর দৃশ্যের ছবি - এগুলো সবই চিন্তা উদ্রেককারী।"
        }
      ]
    },
    {
      "number": "8",
      "uddipok": "(গ) “আন্তর্জাতিক মাতৃভাষা দিবস” বিষয়ে একটি রচনা লেখ",
      "tag": "BMARPC 24,ACC 24,MC 24,AHC 24,CTGC.B,SCC 24,NDCM 24,DCC 24,VNSC 24,BAFSC 24,BNMPC 24,NGDC 24,GECP 24,NDCD 24,DCC 24,RCPC 24,CPCR 24,DB 23,DIN.B 23,JB 23,RB 23,BB 23,CTG.B 23,CB 23,NDCD 23,DRMC 23,MC 23,RCC 23,MGCC 23,DC 23,CCC 23,RUMC 23,VNSC 23,RCC 23,DB 22,BB 22,DB 19,DIN.B 19,CTG.B 19,RB 19,SB 19,All.B 18,BB 17,RB 17,JB 17,SB 19,CTG.B 16,DIN.B 16,JB 16,SB 16,BB 16,RB 16",
      "sub_questions": [
        {
          "label": "",
          "question": "",
          "explanation": "ভূমিকা\nমানুষ ভাবের বিনিময় করে ভাষার মাধ্যমে। এ ভাষার গুণেই পৃথিবীর সকল প্রাণী থেকে মানুষ স্বতন্ত্র মর্যাদার অধিকারী। মানুষ তার হাসি আনন্দ দুঃখ বেদনা সবকিছুই প্রকাশ করে ভাষার মাধ্যমে। মাতৃভাষা ছাড়া তৃপ্তি মিটিয়ে মনের ভাব প্রকাশ করা যায় না। মাতৃভাষার এ গুরুত্বের কথা ভেবেই পৃথিবীর প্রায় সবদেশেই প্রাথমিক শিক্ষা শুরু হয় মাতৃভাষার মাধ্যমে। মাতৃভাষার ভেতর দিয়েই শিশুর মনে স্বদেশপ্রেমের সূত্রপাত ঘটে। আমাদের মাতৃভাষা বাংলা। বিদেশি শাসকরা এ ভাষাকে যুগে যুগে পদানত করতে চেয়েছে। তার বিরুদ্ধে রুখে দাঁড়িয়েছে এদেশের মানুষ। করেছে ভাষা আন্দোলন। অনেক রক্ত ঝরেছে। ১৯৫২ সালের একুশে ফেব্রুয়ারিতে অকাতরে জীবন দিয়ে তার বিনিময়ে প্রতিষ্ঠিত হয়েছে বাংলা ভাষার মর্যাদা। একুশে ফেব্রুয়ারি আজ আন্তর্জাতিক মাতৃভাষা দিবস হিসেবে স্বীকৃত।\nভাষা আন্দোলনের সংক্ষিপ্ত ইতিহাস\n১৯৪৭ সালের দেশবিভাগের মাধ্যমে পাকিস্তান সৃষ্টি হওয়ার পর থেকে পাকিস্তানের কেন্দ্রীয় সরকার পূর্ব পাকিস্তান অর্থাৎ বাংলাদেশের শিক্ষা শিল্প সংস্কৃতিকে ধ্বংস করার চেষ্টা চালায় যার পরিপ্রেক্ষিতে সৃষ্টি হয় ভাষা আন্দোলন। বাঙালির মাতৃভাষা বাংলাকে রাষ্ট্রভাষার মর্যাদায় প্রতিষ্ঠা করার জন্য ১৯৪৮ সাল থেকে ১৯৫২ সাল পর্যন্ত যে আন্দোলন হয়েছে তাকে ভাষা আন্দোলন বলা হয়। ১৯৪৮ সালের ২৩ ফেব্রুয়ারি করাচিতে পাকিস্তান গণপরিষদের প্রথম অধিবেশন শুরু হয়েছিল। সেখানে গণপরিষদের ভাষা হিসেবে গৃহীত হয় উর্দু এবং ইংরেজি। বাংলাকেও গণপরিষদের ভাষা হিসেবে গ্রহণের দাবি জানানো হয়। কিন্তু পাকিস্তানের প্রধানমন্ত্রী লিয়াকত আলী খানসহ মুসলিম লীগের নেতারা এর বিরোধিতা করেন। ফলে ২ মার্চ ঢাকায় ফজলুল হক মুসলিম হলে এক সভায় বাংলা ভাষার পক্ষে সর্বদলীয় সংগ্রাম পরিষদ গঠন করা হয়। এ পরিষদ ১৯৪৮ সালের ১১ মার্চ সাধারণ ধর্মঘট আহ্বান করে এবং ছাত্ররা শোভাযাত্রা নিয়ে রাজপথে নামে। শোভাযাত্রায় পুলিশ নির্বিচারে গুলি ও লাঠিচার্জ করলে অনেক ছাত্র মারাত্মকভাবে আহত হয়। এর প্রতিবাদে ১৩ মার্চ ঢাকা বিশ্ববিদ্যালয় ও অন্যান্য শিক্ষাপ্রতিষ্ঠানে ধর্মঘট পালন এবং ১৫ মার্চ পর্যন্ত এ ধর্মঘট অব্যাহত রাখার সিদ্ধান্ত নেওয়া হয়। ১৯৪৮ সালের ১৯ মার্চ পাকিস্তানের গভর্নর জেনারেল মোহাম্মদ আলী জিন্নাহ প্রথম ঢাকায় আসেন। তিনি ২১ মার্চ রেসকোর্স ময়দানে (বর্তমানে সোহরাওয়ার্দী উদ্যান) এক জনসভায় ঘোষণা করলেন Urdu and only Urdu will be the State Language of Pakistan. এর প্রতিবাদে ২৬ মার্চ ঢাকায় ধর্মঘট পালিত হয়। ১৯৪৮ সালের ১১ সেপ্টেম্বর জিন্নাহর মৃত্যুর পর ১৮ নভেম্বর ঢাকায় আসেন প্রধানমন্ত্রী লিয়াকত আলী খান। এর আগের দিন ঢাকায় গঠিত হয় রাষ্ট্রভাষা কর্মপরিষদ। ১৯৫০ সালে গণপরিষদে ভাষণ দিতে গিয়ে জিন্নাহকে অনুসরণ করে লিয়াকত আলী খান বললেন দুই হবে পাকিস্তানের রাষ্ট্রভাষা। এর প্রতিবাসে ঢাকার রাজপথ গরম হয়ে ওঠে এবং ৩০ জানুয়ারি পালিত হয় ধর্মঘট। ১৯৫২ জনরোষের ভয়ে ২০ ফেব্রুয়ারি থেকে এক মাসের জন্য ঢাকা জেলার সর্বত্র ধর্মঘট জনসভা শোভাযাত্রা নিষিদ্ধ করে ১৪৪ ধারা জারির ঘোষণা দেয়। কিন্তু ছাত্ররা ১৪৪ ধারা ভঙ্গ করে রাজপথে নামলে পুলিশ নির্মমভাবে গুলিবর্ষণ করে। পুলিশের গুলিতে শহিদ হন রফিক জব্বার সালাম বরকত এবং নাম না জানা আরও অনেকে। শহিদদের স্মৃতিকে স্মরণীয় করে রাখার জন্য শহিদ মিনার নির্মাণ করা হয় এবং ২১ ফেব্রুয়ারিকে জাতীয় মর্যাদায় পালন করা হয় শহিদ দিবস হিসেবে।\nআন্তর্জাতিক মাতৃভাষা দিবসের স্বীকৃতি\n১৯৯৯ সালের ১৭ নভেম্বর ফ্রান্সের প্যারিসে ইউনেস্কোর সাধারণ পরিষদ ২১ ফেব্রুয়ারিকে আন্তর্জাতিক মাতৃভাষা দিবস হিসেবে স্বীকৃতি দিয়েছে। বাঙালি জাতির জন্য এ এক বিরাট গৌরব। একদিকে সারা বিশ্বের মানুষ জানতে পারবে বাংলাদেশ নামে একটি দেশের কথা বাঙালি জাতি ও বাংলা ভাষার কথা অন্যদিকে ক্ষুদ্র ক্ষুদ্র দেশের ভাষাগুলো মর্যাদা লাভের পথ খুঁজে পাবে। বলা যায় ভাষার আগ্রাসনের বিরুদ্ধে আন্তর্জাতিক মাতৃভাষা দিবস এক বিরাট ভূমিকা পালন করবে।\nমাতৃভাষা ও বর্তমান বাংলাদেশ\nবাংলাদেশ বরাবরই নিজের মাতৃভাষার রক্ষার প্রতি অপরের তুলনায় অধিক সচেতন এবং প্রতিজ্ঞাবদ্ধ। যে ভাষাকে রক্ষার জন্য জীবন দিয়েছিল শত শত তরুণ হাজারো প্রাণ ঝরে গিয়েছিল অকালে সেই ভাষার রক্ষার ক্ষেত্রে বাংলাদেশের ভূমিকা অনস্বীকার্য। দক্ষিণ এশিয়ার বুকে ক্ষুদ্র এই দেশটির মাতৃভাষা বাংলা বাংলা ভাষাকে এই দেশ নিজের মায়ের মত করে ভালোবাসে। বলা হয়ে থাকে বাংলা ভাষার সংস্কৃতি ও কৃষ্টিকে পরম যত্নে বাংলাদেশ বাঁচিয়ে রেখেছে। বাংলাদেশের জাতীয় ভাষা হিসেবে বাংলা পৃথিবীর বুকে নিজের এক অন্যতম স্থান করে নিয়েছে। বাংলাদেশ প্রমাণ করে দিয়েছে এই ভাষার অবলম্বনকারী মানুষ নিজের সংস্কৃতি এবং কৃষ্টিকে রক্ষায় রক্ত ঝরাতেও পিছুপা হয়না।\nমাতৃভাষার বিকৃতি ও অবজ্ঞা\nবর্তমান যুগে বিশ্বব্যাপী অপসংস্কৃতির ব্যাপক চর্চায় ছাড় পায়নি মাতৃভাষাও। এ কথা সত্য যে ভাষা হল মানুষের ভাব প্রকাশের একটি প্রাণবন্ত ও প্রগতিশীল মাধ্যম। পৃথিবীর প্রত্যেকটি ভাষার মধ্যে অন্য অনেক ভাষার প্রভাব সর্বদাই লক্ষ্য করা যায়। কিন্তু তা বলে নিজের মাতৃভাষাকে বিকৃত করে অন্য ভাষা থেকে ধার করা শব্দবন্ধের সংযোজন কখনোই গ্রহণযোগ্য হতে পারে না। একবিংশ শতাব্দীর এই বিশ্বায়নের কালে মানুষ যতই বিশ্ব নাগরিক হতে চাইছে নিজের মাতৃভাষার প্রতি অবজ্ঞা ততই বেড়ে চলেছে। আমাদের মনে রাখা দরকার নিজের মাতৃভাষাকে ভালো না বাসলে কোন মানুষ পৃথিবীর অন্য কোন ভাষাকে আদর্শরূপে আয়ত্ত করতে পারে না। মাতৃভাষা কোন একটি জনগোষ্ঠীর ঐতিহাসিক ঐতিহ্য এবং সংস্কৃতিকে ধারণ করে।তদপুরি সার্বিক সামাজিক চরিত্রকে গড়ে তোলার ক্ষেত্রেও মাতৃভাষার অবদান সবচেয়ে বেশি। তাই কোন সমাজে মাতৃভাষায় অপসংস্কৃতির অনুপ্রবেশ ভাষার বিকৃতি এবং অবজ্ঞা সমাজের নৈতিক অবক্ষয় ডেকে আনে, যা পরবর্তীতে একটি জনগোষ্ঠীর পতনের কারণ হয়ে দাঁড়ায়।\nমাতৃভাষা দিবসের আনন্দ উৎসব\nমহান একুশে ফেব্রুয়ারি আন্তর্জাতিক মাতৃভাষা দিবসের স্বীকৃতি পাওয়ায় সরকারের শিক্ষা মন্ত্রণালয় মাতৃভাষা দিবস উৎসবের আয়োজন করে ১৯৯৯ সালের ৭ ডিসেম্বর। উৎসবটি পালিত হয় ২০০০ সালের ২১ ফেব্রুয়ারি ঢাকার ঐতিহাসিক পল্টন ময়দানে।একুশ আমাদের অহংকার একুশ পৃথিবীর অলঙ্কার অমর একুশ অজয় হয়েছে–এরকম অজস্র কথা কবিতা গদ্য নৃত্যছন্দে জমজমাট আনন্দ উৎসবের মধ্যে পালিত হয় আন্তর্জাতিক মাতৃভাষা দিবস। আন্তর্জাতিক স্বীকৃতি উপলক্ষে দিনভর রাষ্ট্রীয় উদ্যোগে আনন্দ শোভাযাত্রা আলোচনা নৃত্য সংগীত আবৃত্তি ইত্যাদি সাংস্কৃতিক অনুষ্ঠানের আয়োজন করা হয়। রাজধানী ঢাকা ছাড়াও দেশের বিভিন্ন জেলা ও উপজেলা পর্যায়ে পালিত হয় এ উৎসব।\nভাষা আন্দোলনের আদি কথা\nপাকিস্তান সৃষ্টির পূর্বমূহুর্তে আলীগড় মুসলিম বিশ্ববিদ্যালয়ের তৎকালীন উপাচার্য ড জিয়াউদ্দিন উর্দুকে পাকিস্তানের একমাত্র রাষ্ট্রভাষা করার প্রস্তাব উপস্থাপ করেন। পূর্ববঙ্গ থেকে ড মুহম্মদ শহীদুল্লাহ এ প্রস্তাবের ঘোর বিরোধিতা করেন এবং বাংলাকে রাষ্ট্রভাষা করার দাবি উত্থাপন করেন (১১ শ্রাবণ ১৩৫৪ বঙ্গাব্দ)। এভাবেই ভাষা আন্দোলনের সূত্রপাত ঘটে।\nরাষ্ট্রভাষা হিসেবে বাংলা ভাষার স্বীকৃতি\n১৯৫২ সালের ২১ ফেব্রুয়ারিতে সংঘটিত মর্মান্তিক হত্যাকাণ্ডের খবর সারা দেশে বিদ্যুৎবেগে পৌঁছে যায় এবং দেশবাসী প্রচণ্ড বিক্ষোভে ফেটে পড়ে। অতঃপর পাকিস্তান সরকার বাংলাকে রাষ্ট্রভাষা হিসেবে স্বীকৃতি দিতে বাধ্য হয়। ১৯৫৬ সালের সংবিধানে সরকার বাংলাকে রাষ্ট্রভাষা হিসেবে অনুষ্ঠানিকভাবে স্বীকৃতি দেয়।\nবিশ্বের বিভিন্ন দেশে আন্তর্জাতিক মাতৃভাষা দিবস পালন\n২০০০ সালের একুশে ফেব্রুয়ারি বাংলাদেশের মানুষের জন্য একটি স্মরণীয় দিন।বাংলা ভাষাকে জাতীয় মর্যাদায় প্রতিষ্ঠিত করার জন্য ১৯৫২ সালের ২১ ফেব্রুয়ারিতে যারা জীবন দিয়েছেন তাঁদের উদ্দেশ্যে শ্রদ্ধা নিবেদনের জন্য সারা দেশের বিভিন্ন শ্রেণির মানুষ ছুটে যায় শহিদ মিনারে। জাতিসংঘের মহাসচিব এ দিবসটি পালন উপলক্ষে বাংলাদেশের তৎকালীন প্রধানমন্ত্রীর কাছে বার্তা প্রেরণ করেন। বাংলাদেশ ছাড়াও বিশ্বের বিভিন্ন দেশ এবারই প্রথম আন্তর্জাতিক মাতৃভাষা দিবসটি উদযাপন করে। তাই বাংলাদেশের ইতিহাসে এ দিনটি অব্যয় ও অক্ষয় হয়ে থাকবে।\nআন্তর্জাতিক মাতৃভাষা দিবসের প্রেক্ষাপট\nআন্তর্জাতিক মাতৃভাষা দিবসের প্রেক্ষাপটকে গোড়া থেকে বোঝার জন্য আমাদের ফিরে যেতে হবে সেই ১৯৫২ খ্রিস্টাব্দেরও আগে। স্বাধীন বাংলাদেশ প্রতিষ্ঠিত হয়নি তখনো। সেই সময়ে ভারতবর্ষ থেকে সদ্য বিভক্ত হয়ে যাওয়া পাকিস্তানের মধ্যে পূর্ব পাকিস্তান রূপে পরিচিত ছিল আজকের গৌরবময় বাংলাদেশ। পাকিস্তানের প্রধান তথা বৃহত্তর অংশের জনগোষ্ঠী মূলত উর্দু ভাষাভাষী হলেও পূর্ব পাকিস্তানের মাতৃভাষা ছিল বাংলা। কিন্তু দুর্ভাগ্যজনকভাবে পাকিস্তানের শাসকগোষ্ঠী এই অঞ্চলের মানুষদের ওপর জোর করে উর্দু ভাষা চাপিয়ে দিতে চায়। মাতৃভাষার সাথে জড়িয়ে থাকে বহু প্রাচীন ইতিহাস ঐতিহ্য এবং আবেগ। কোন ভাষার বিস্তৃতির সাথে সেই ভাষাগোষ্ঠীর ঐতিহ্য ও আবেগেরও বিস্তৃতি ঘটে। তাই স্বাভাবিক ভাবেই জোর করে উর্দু চাপিয়ে দেওয়ার প্রতিবাদে আন্দোলনে ফেটে পড়ে তৎকালীন পূর্ব পাকিস্তান। ১৯৪৭ এ দেশবিভাগের পর থেকেই বাংলা ভাষার ওপর জোর জুলুম তীব্রতর হতে থাকে। এর প্রতিবাদে তীব্র হয় ভাষা আন্দোলনও।\n১৯৫২ তে তা চরম আকার নেয়। ওই বছরের একুশে ফেব্রুয়ারি বাংলাকে পূর্ব পাকিস্তানের অন্যতম রাষ্ট্রভাষা করার দাবিতে আন্দোলনরত তরুণ ছাত্র ছাত্রীদের ওপর পুলিশের নির্মম গুলিবর্ষণে কয়েকটি তাজা প্রাণ অকালে ঝরে যায়। এদের মধ্যে অন্যতম হলো রফিক জব্বার সালাম শফিউল বরকত সহ অনেকেই। বাংলাদেশের ইতিহাসে এই দিনটি শহীদ দিবস হিসেবে চিহ্নিত হয়ে আছে। এই মহান দিনটিকে স্মরণ করেই ২০১০ খ্রিস্টাব্দ থেকে জাতিসংঘ এই দিনে বিশ্বব্যাপী আন্তর্জাতিক মাতৃভাষা দিবস পালনের উদ্যোগ গ্রহণ করে।\nআন্তর্জাতিক মাতৃভাষা দিবস প্রতিষ্ঠার উদ্যোগ\nইতিহাসে যতদূর জানা যায় তা হল আন্তর্জাতিক মাতৃভাষা দিবসের প্রতিষ্ঠার জন্য সর্বপ্রথম উদ্যোগ গ্রহণ করেন কানাডার ভেঙ্কুভারে বসবাসকারী দুই বাঙালি রফিকুল ইসলাম এবং আব্দুস সালাম। তাদের সার্বিক উদ্যোগে প্রথমে প্রতিষ্ঠিত হয় মাদার ল্যাঙ্গুয়েজ লাভারস অব দ্য ওয়ার্ল্ড নামে একটি সংগঠন। এরপর আরও নানা সুধীজনের সহযোগিতায় বিভিন্ন ওঠাপড়ার শেষে ১৯৯৯ সালের ১৭ই নভেম্বর অনুষ্ঠিত ইউনেস্কোর প্যারিস অধিবেশনে ২১শে ফেব্রুয়ারিকে আন্তর্জাতিক মাতৃভাষা দিবস হিসেবে ঘোষণার প্রস্তাব উত্থাপন করা হয়। সেই অধিবেশনেই মোট ১৮৮টি দেশের সমর্থন সহযোগে প্রস্তাবটি পাশ হলে তার পরের বছর থেকে ফেব্রুয়ারি মাসের ২১ তারিখে জাতিপুঞ্জের সদস্য দেশগুলিতে যথাযথ মর্যাদায় আন্তর্জাতিক মাতৃভাষা দিবস পালিত হয়ে আসছে। এরপরে ২০১০ সালের একুশে অক্টোবর সাধারণ পরিষদের ৬৫তম অধিবেশনে জাতিপুঞ্জ স্বয়ং একুশে ফেব্রুয়ারিকে আন্তর্জাতিক মাতৃভাষা হিসেবে পালনের উদ্যোগ নেয়। এই প্রস্তাবটি উত্থাপন করেছিল বাংলাদেশ। তার পরের বছর মে মাসে জাতিপুঞ্জের ১১৩ সদস্য বিশিষ্ট তথ্য বিষয়ক কমিটিতে উক্ত প্রস্তাবটি সর্বসম্মতিক্রমে পাস হয়। আন্তর্জাতিক মাতৃভাষা দিবসের প্রতিষ্ঠা পূর্ণতা লাভ করে।\nমাতৃভাষা ও সাহিত্য\nমাতৃভাষা এবং সাহিত্যচর্চা পরস্পর ওতপ্রোতভাবে জড়িত। এই বক্তব্যটির প্রকৃত অর্থকে বুঝতে গেলে সর্বপ্রথম আমাদের সাহিত্যের স্বরূপ অনুধাবন করতে হবে। সাহিত্য হল আমাদের মনের ভেতরকার সেই সব কল্পনা যাকে আমরা ভাষার মাধ্যমে জীবন্ত রূপ দিতে চাই। এ বিশ্বে যা কিছু প্রাকৃতিক এবং স্বাভাবিক তা কিছুই সুন্দর। মানুষ স্বাভাবিকভাবে নিজের মনের অন্দরমহলে সাহিত্যিক কল্পনার রূপ দান করে আপন মাতৃভাষায় চিন্তার মাধ্যমে। তাই কোন মানুষ যদি নিজের মাতৃভাষায় দুর্বল হয় তার পক্ষে সমৃদ্ধ সাহিত্যকে রূপ দান করা কঠিন হয়ে দাঁড়ায়। এমন সাহিত্য গড়ে উঠলেও তা নিজের স্বাভাবিকত্ব হারিয়ে সুন্দরকে পাশ কাটিয়ে হয়ে পড়ে দুর্বল। খেয়াল করলে দেখা যাবে এই পৃথিবীতে বিশ্বমানের যত সাহিত্য সৃষ্টি হয়েছে প্রত্যেকটির পিছনে লেখক বা লেখিকার মাতৃভাষার অবদান সবথেকে বেশি। কারণ নিজের মাতৃভাষায় যত স্নিগ্ধ বা নির্মল ভাবে চিন্তা করা যায় পৃথিবীর অন্য কোন ভাষায় অসীম জ্ঞান থাকলেও আবেগের অভাব হেতু চিন্তার সেই স্নিগ্ধতা বা গভীরতা কোনটাই আসেনা।\n২১-এর দীক্ষা\nশুধু মাত্র উৎসবের মধ্যে একুশকে সীমাবদ্ধ রাখা মোটেই আমাদের কাম্য হতে পারে না। একুশ আমাদের যে শিক্ষা দিয়েছে তা আমাদের দীক্ষা হিসেবে নিতে হবে। একুশ হবে আমাদের কর্মচাঞ্চল্যের উদ্দীপনা। ২১ এর সত্যিকার ইতিহাস আমাদের নতুন প্রজন্মের কাছে তুলে ধরতে হবে। বাংলাভাষার বিকাশ ঘটানোর জন্য আমাদের সর্বদা সচেষ্ট থাকতে হবে। যে লক্ষ্যে আমাদের দেশের মেধাবী ছাত্ররা জীবন দিয়ে গেছে সেই লক্ষ্য অর্জনের জন্য আমাদেরই পদক্ষেপ নিতে হবে।\nআন্তর্জাতিক মাতৃভাষা দিবস ও বাংলাদেশের গুরুত্ব\nআজ আমরা বুক ফুলিয়ে বলতে পারি আমরাই প্রথম জাতি বাংলা ভাষাকে রাষ্ট্রীয় মর্যাদায় প্রতিষ্ঠিত করার জন্য রক্ত দিয়েছি অকাতরে জীবন দিয়েছি। মাতৃভাষার জন্য রক্ত এবং জীবন দেওয়ার ইতিহাস পৃথিবীতে আর নেই। সেই রক্ত বৃথা যায় নি। বিশ্ববাসী স্বীকৃতি দিয়েছে আমাদের মাতৃভাষাকে। একুশে ফেব্রুয়ারি আন্তর্জাতিক মাতৃভাষা দিবস হিসেবে স্বীকৃতি লাভের সাথে সাথে বাংলাদেশের গুরুত্বও বৃদ্ধি পেল আন্তর্জাতিক পর্যায়ে। সেই সাথে বাংলা ভাষা হলো গৌরবের ভাষা।একুশে ফেব্রুয়ারি আন্তর্জাতিক মাতৃভাষা দিবস হিসেবে স্বীকৃতির মধ্য দিয়ে বাঙালির সংগ্রামের ও আত্মত্যাগের ঘটনা বাংলাদেশের ভৌগোলিক সীমানা অতিক্রম করে আন্তর্জাতিক রূপ লাভ করল। আন্তর্জাতিক মাতৃভাষা দিবস পালনের মাধ্যমে বিশ্ববাসী অনুভব করতে সক্ষম হবে মাতৃভাষা একটি দেশের জাতিসত্তার প্রধান বিবেচ্য বিষয়। তাই যখনই তাদের মাতৃভাষার ওপর কোনো আঘাত আসবে তখনই তারা আত্মপ্রত্যয়ী হয়ে উঠবে তাদের মাতৃভাষাকে রক্ষা করার জন্য। এর সাথে গুরুত্বের সাথে স্মরণীয় হয়ে থাকবে বাংলা ভাষা ও বাংলাদেশের নাম।\nমাতৃভাষা দিবস প্রসঙ্গে বাংলাদেশ সরকারের গৃহীত পদক্ষেপ\nমাতৃভাষা দিবসের সঠিক ইতিহাস বিশ্বের দরবারে তুলে ধরার জন্য বাংলাদেশ সরকার কয়েকটি পদক্ষেপ গ্রহণ করেছেন। গৃহীত পদক্ষেপগুলো নিম্নরূপ-\n১. মাতৃভাষা গবেষণা কেন্দ্র স্থাপনের সিদ্ধান্ত\nআমাদের মাতৃভাষাকে নিয়ে গবেষণা এবং পৃথিবীর সকল মাতৃভাষাকে রক্ষা করার জন্য বাংলাদেশ সরকার একটি l8মাতৃভাষা চর্চা ও গবেষণা কেন্দ্র প্রতিষ্ঠা করার পদক্ষেপ গ্রহণ করেছে। গোটা বিশ্বের পাঁচ ছয় হাজার মাতৃভাষার কোনটিই যেন হারিয়ে না যায় এ কেন্দ্রে সেই ব্যবস্থা করা হবে। ব্যবস্থা থাকবে বিভিন্ন ভাষা শিক্ষার। ফলে এ কেন্দ্র একদিন বিশ্বের সকল মাতৃভাষা সংরক্ষণে সহায়ক হবে। এজন্য বাংলাদেশসহ পৃথিবীর অন্যান্য দেশ থেকে ভাষাতত্ত্ববিদ তুলনামূলক ভাষাতত্ত্বের পন্ডিত বর্গ ও নৃতত্ত্ববিদদের এখানে কাজ করার আমন্ত্রণ জানানো হবে।এর ফলে বাংলা ভাষার বিস্তৃতি ঘটবে বিশ্বের অনেক দেশে।\n২. বিশ্বভাষা মেলা আয়োজন\nসেসময়ে ঠিক করা হয়েছিল আগামী মহান একুশে উপলক্ষে ঢাকায় আয়োজন করা হবে বিশ্বভাষা মেলা ও মহান সাহিত্যিকদের আলোকচিত্র প্রদর্শনী। এছাড়া থাকবে ভাষা বিষয়ে আলোচনা অনুষ্ঠান প্রামাণ্য চিত্র আবৃত্ত সংগীত পরিবেশন ইত্যাদি। মেলায় বাংলাদেশের একটি বড় স্টলসহ বিশ্বের বিভিন্ন দেশের স্টল থাকবে।\n৩. সিডি ও ভিডিও ক্যাসেট তৈরির পরিকল্পনা\nবাংলা ভাষার উৎপত্তি বিবর্তন ও পরিচয় বর্ণনা করে তৈরি একটি সিডি ও ভিডিও ক্যাসেট অচিরেই বিশ্বের ১৮৮টি দেশে পাঠানো হবে। এছাড়াও জাতিসংঘের ৫টি ভাষা যথা— ইংরেজি ফারসি জার্মান স্প্যানিস ও আরবিতে সিডি ও ভিডিও ক্যাসেট তৈরি করা হবে।\nজাতীয় শিক্ষা কার্যক্রমে মাতৃভাষার প্রচলন\nবাংলাদেশের মানুষের মাতৃভাষা এবং রাষ্ট্রভাষা বাংলা। কিন্তু জীবনের সবক্ষেত্রে আজ বাংলা ভাষার ব্যবহার ও প্রচলন হয়নি। ব্যবসায় বাণিজ্যে অফিস আদালতে উচ্চতর শিক্ষাব্যবস্থায় বাংলা ভাষাকে যথাযথভাবে ব্যবহার করা হচ্ছে না। আমরা যদি জাতি হিসেবে বিশ্বের দরবা মর্যা আসন লাভ করতে চাই তাহলে উচ্চতর পর্যায়ের বইগুলো বাংলা ভাষায় অনুবাদ করে শিক্ষার্থীদের কাছে পৌঁছে দিতে হবে। আমরা জানি বাংলা পৃথিবীর সপ্তম বৃহৎ ভাষা আন্তর্জাতিকভাবে স্বীকৃত ভাষা। এ ভাষার গঠনপ্রণালি সম্পূর্ণ বিজ্ঞানভিত্তিক। কাজেই বিদেশি ভাষার প্রতি আনুগত্য ত্যাগ করে মাতৃভাষায় জ্ঞানচর্চা করা এবং জীবনের সকল ক্ষেত্রে এর প্রতি ভালোবাসা প্রদান করা আমাদের কর্তব্য। মাতৃভাষার মাধ্যমে শিক্ষাসহ জীবনের সমস্ত কর্মকাণ্ড পরিচালনা যে সম্ভব তার বাস্তব প্রমাণ আধুনিক বিশ্বের চীন জাপান ফ্রান্স ইত্যাদি দেশ। কাজেই আমরা যদি জাতি হিসেবে বিশ্বের কাছে পরিচিত হতে চাই তবে আমাদেরকে বিদেশি ভাষার প্রতি আনুগত্য ত্যাগ করে জাতীয় শিক্ষা কার্যক্রমসহ জীবনের সকল ক্ষেত্রে বাংলা ভাষাকে প্রচলন করতে হবে।\nউপসংহার\nআমরা একুশ শতকে পদার্পণ করেছি। আমাদের জাতীয় জীবনে গত শতক ছিল আশা আকাঙ্ক্ষা সংগ্রাম যুদ্ধে ভরা টালমাটাল দিন। ইতিহাস থেকে আমরা অনেক কিছুই শিখেছি লাখ লাখ জীবনের বিনিময়ে। এদেশের মানুষ মাটির গন্ধ বড় বেশি ভালোবাসে। তাই তারা ভালোবাসে মাটির মাকে আর মায়ের মুখের ভাষাকে। বাংলা মায়ের সন্তানেরা বিশ্বের বুকে নতুন শতকে মাথা উঁচু করে দাঁড়াবার জন্য আজ দৃঢ়প্রত্যয়ী। আর সেজন্য আমাদের জীবনের সবক্ষেত্রে এবং আন্তর্জাতিক অঙ্গনে মাতৃভাষার প্রচলন নিশ্চিত করা প্রয়োজন।"
        }
      ]
    },
    {
      "number": "9",
      "uddipok": "(ক) মোবাইল ফোনের অপব্যবহারের ক্ষতিগুলো উল্লেখ করে বন্ধুর নিকট একটি ই-মেইল লেখ।\nঅথবা,\n(খ) মাধ্যমিক বিদ্যালয়ের সহকারী শিক্ষকের পদে নিয়োগ লাভের জন্য একটি আবেদনপত্র লেখ",
      "tag": "CCC 24,NDCD 24,ISCM 24,RCPC 24,DB 23,DIN.B 23,JB 23,RB 23,SB 23,BB 23,MB 23,CB 23,JGCC 23,NDCD 23,MC 23,JCC 23,MGCC 23,HC 23,CC 23,BCC 23,SCC 23,RUMC 23,VNSC 23,BB 19,DIN.B 19,All.B 18,DIN.B 17,RB 17,SB 19,CTG.B 16,CB 16,JB 16,SB 16,BB 16",
      "sub_questions": [
        {
          "label": "",
          "question": "",
          "explanation": "ক) উত্তরঃ\nTo:\namantika@gmail.com\nCc:\nBcc:\nSubject:\nমোবাইল ফোনের অপব্যবহারের ক্ষতিকর দিক\nপ্রিয় বন্ধু,\nশুভেচ্ছা নিও। বিজ্ঞানের বিস্ময়কর আবিষ্কার মোবাইল ফোন। যোগাযোগের ক্ষেত্রে এর গুরুত্ব অপরিসীম। কিন্তু বর্তমানে এর অপব্যবহারে জনমনে মিশ্র প্রতিক্রিয়া দেখা দিয়েছে। মোবাইল ফোনের অপব্যবহারের ক্ষতিকর দিকগুলো হলো:\n১. চুরি, ডাকাতি, ছিনতাই, সন্ত্রাস, হুমকি, অপহরণ ও জঙ্গিবাদসহ নানা অপকর্মে সহায়ক ভূমিকা রাখছে মোবাইল ফোন। ২. সংঘবদ্ধ দুষ্কৃতকারীরা এর মাধ্যমে অগ্রিম সংবাদ পেয়ে দ্রুত গা ঢাকা দিতে পারে। ৩. মিথ্যা বলার প্রবণতা ও সড়ক দুর্ঘটনা বৃদ্ধি পাচ্ছে। ৪. সময়ের ও অর্থের অপচয় এবং শ্রেণিকক্ষ, সভা-সমিতি ও উপাসনালয়ের পরিবেশ নষ্ট হচ্ছে। ৫. অশালীন কুরুচিপূর্ণ ছবি ও অসামাজিক কার্যকলাপ এবং ইভটিজিং বৃদ্ধি পাচ্ছে। ৬. সর্বোপরি মোবাইল ফোনের রেডিয়েশন মানবদেহের ক্ষতিসাধন করে। উচ্চ রক্তচাপ থেকে শুরু করে ব্রেনটিউমারের মতো কঠিন রোগের সম্ভাবনা বৃদ্ধিসহ এর রিংটোন হার্টের প্রচণ্ড ক্ষতি করে। সুতরাং মোবাইল ফোনের অপব্যবহার থেকে আমাদের আত্মরক্ষা করতে হবে। আশা করি, বন্ধুরা বিষয়টি নিয়ে গুরুত্বসহ ভাববে। সবাই ভালো থেকো।\nতোমার বন্ধু\nশাহীন।\nখ) উত্তরঃ\nতারিখ- ১০/১১/২০১৯\nবরাবর\nমহাপরিচালক\nমাধ্যমিক ও উচ্চশিক্ষা অধিদপ্তর\nঢাকা।\nবিষয়-  মাধ্যমিক বিদ্যালয়ে সহকারী শিক্ষক পদে নিয়োগের জন্য আবেদন।\nজনাব\nবিনীত নিবেদন এই যে, গত ০৩ নভেম্বর ২০১৯  তারিখে ‘দৈনিক সমকাল’  পত্রিকায় প্রকাশিত বিজ্ঞাপনের মাধ্যমে জানতে পারলাম যে, মাধ্যমিক বিদ্যালয়ে সহকারী শিক্ষক নিয়োগ করা হবে। আমি  উক্ত পদের একজন প্রার্থী হিসেবে সদয় বিবেচনার জন্য আমার যোগ্যতা সম্পর্কিত তথ্যাবলী নিম্নে উপস্থাপন করলাম।\nনাম                        : ক\nপিতার নাম             : খ\nমাতার নাম             : গ\nস্থায়ী ঠিকানা           : গ্রাম- ই , পোস্ট- উ, উপজেলা-  অ, জেলা – আ\nবর্তমান ঠিকানা       : ১২ ,বাঘা যতিন সড়ক, ঝিনাইদহ।\nজন্মতারিখ              : ১০ জানুয়ারি ১৯৯৩ খ্রি.।\nজাতীয়তা                : বাংলাদেশী\nধর্ম                         : ইসলাম\nই-মেইল                 :  gagssss@gmail.com\nবয়স                      : ২৭ বছর ১১ মাস ১ দিন।\nবৈবাহিক অবস্থা      : বিবাহিত\nমোবাইল নম্বর        : ০১৯১০০০০০০০\nশিক্ষাগত যোগ্যতা   :\nপরীক্ষার নাম\nপাশের সন\nবিভাগ/ বিষয়\nফলাফল\nশিক্ষা প্রতিষ্ঠানের নাম\nবোর্ড/ বিশ্ববিদ্যালয়\nএসএসসি\n২০০৭\nমানবিক\nএ ( ৪.০০)\nবি কে বি মাধ্যমিক বিদ্যালয়\nযশোর বোর্ড\nএইচএসসি\n২০০৯\nমানবিক\nএ (৪.২৫)\nঝিনাইদহ মডেল কলেজ\nযশোর বোর্ড\nবিএ (সম্মান)\n২০১৩\nবাংলা\n৩.০০\nসরকারি কেসি কলেজ\nজাতীয় বিশ্ববিদ্যালয়\nএমএ\n২০১৪\nবাংলা\n৩.১৫\nসরকারি কেসি কলেজ\nজাতীয়  বিশ্ববিদ্যালয়\nঅভিজ্ঞতা:  একটি বেসরকারি স্কুলে  সহকারী শিক্ষক পদে  শিক্ষাগতার এক বছরের  বাস্তব অভিজ্ঞতা।\nঅতএব, মহোদয়ের নিকট বিনীত প্রার্থনা আমার উল্লিখিত বিষয়সমূহ বিবেচনা পূর্বক উক্ত পদে নিয়োগ প্রদান করলে আমি আমার মেধা, শ্রম ও নিষ্ঠার মাধ্যমে শিক্ষকতার মহান দায়িত্ব পালনে সর্বদা সচেষ্ট থাকব ।\nবিনীত নিবেদক\nক\n( স্বাক্ষর দিতে হবে)\nসংযুক্তি\n১. পরীক্ষার মূল সনদপত্রের সত্যায়িত ফটোকপি -১ সেট।\n২. চারিত্রিক সনদপত্র, প্রশংসাপত্র  ও  নাগরিকত্ব সনদ পত্রের  সত্যায়িত ফটোকপি- ১ সেট।\n৩. অভিজ্ঞতা সনদ পত্রের সত্যায়িত ফটোকপি।\n৪. সদ্যতোলা রঙিন পাসপোর্ট সাইজের ছবি- ৩ কপি।\n৫. ব্যাংক ড্রাফট।"
        }
      ]
    },
    {
      "number": "10",
      "uddipok": "(ক) সারাংশ লেখ:\nএটা স্মরণ রাখা কর্তব্য যে, পৃথিবীতে যেখানে এসে তুমি থামবে সেখান হতেই তোমার ধ্বংস আরম্ভ হবে, কারণ তুমিই কেবল একলা থামবে, আর কেউ থামবে না। জগৎ প্রবাহের সঙ্গে সমগতিতে যদি চলতে না পারতো প্রবাহের সমস্ত সচল বেগ তোমার ওপর এসে আঘাত করবে, একেবারে বিদীর্ণ বিপর্যন্ত হবে কিংবা অল্পে অল্পে ক্ষয়প্রাপ্ত হয়ে কালস্রোতের তলদেশে অন্তর্হিত হয়ে যাবে। হয় অবিরাম চল এবং জীবনচর্চা করো, নয় বিশ্রাম করো এবং বিলুপ্ত হও। পৃথিবীর এই রকম নিয়ম।\nঅথবা,\n(খ) ভাব-সম্প্রসারণ কর:\nসুশিক্ষিত লোক মাত্রই স্বশিক্ষিত।",
      "tag": "RCPB,RCPC 24,CC 23",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nসারাংশ: গতিশীল ও কর্মময় জীবনে সর্বদা মানুষকে সমানতালে সামনে এগিয়ে যেতে হয়। অন্যথায়, গতির আঘাতে জীবন স্থবির, ক্ষয়প্রাপ্ত, বিলুপ্ত ও বিপর্যপ্ত হয়ে সাগরের অতল গহ্বরে হারিয়ে যায়। তাই কর্মময় জীবন চর্চায় গতিশীলতা পৃথিবীর স্বাভাবিক নিয়ম। (খ) উত্তরঃ\nমূলভাব:\nশুধুমাত্র প্রাতিষ্ঠানিক শিক্ষায় সুশিক্ষিত হলেই তাকে শিক্ষিত বলা যাবে না। সুশিক্ষিত হতে হলে তার মধ্যে সৃজনশীল অনুভূতি থাকা প্রয়োজন।\nসম্প্রসারিত ভাব:শিক্ষা গ্রহণের মাধ্যমে মানুষ শিক্ষিত হয়ে উঠে। মানব জীবন সুগঠন ও সুন্দর বিকাশের জন্য শিক্ষা একটি অপরিহার্য বিষয়। শিক্ষা ব্যবস্থার অবকাঠামোর ভিতর দিয়ে শিক্ষা অর্জনের রীতি প্রচলিত রয়েছে। আর এ শিক্ষা অর্জন করেই শিক্ষিত মানুষ হিসেবে চিহ্নিত হয়ে থাকে। প্রাতিষ্ঠানিক উপায়ে শিক্ষা অর্জিত হলেও শিক্ষার সীমা সেখানে শেষ হয়ে যায় না। শিক্ষার পূর্ণতার দিকে অগ্রসর হতে হলে মানুষকে নিজস্ব প্রচেষ্টা অব্যাহত রাখতে হয়। স্বশিক্ষা বা নিজে নিজে শিক্ষার ব্যবস্থা করতে হয় বেশি জ্ঞানের জন্য।\nশিক্ষা লাভের জন্য বিভিন্ন শিক্ষা প্রতিষ্ঠান রয়েছে। ধাপে ধাপে এগিয়ে শিক্ষার্থীরা সেসব প্রতিষ্ঠান থেকে ডিগ্রি অর্জন করে এবং শিক্ষিত হিসেবে পরিচিত হয়। শিক্ষা প্রতিষ্ঠানের একটা সীমাবদ্ধতা আছে। নির্দিষ্ট ডিগ্রি প্রধানের মধ্যেই তার দায়িত্ব শেষ হয়। কিন্তু শিক্ষার পরিধি অনেক বড়। সেই বিশাল পরিধির বিষয়কে কোন প্রতিষ্ঠানের মধ্যে সীমাবদ্ধ রাখা যায় না। জ্ঞানের রাজ্য অসীম এবং তা বাঁধাধরা পাঠ্যসূচির মাধ্যমে আয়ত্ব করা চলে না। সে জন্য শিক্ষা প্রতিষ্ঠান থেকে বের হয়ে লোক শিক্ষিত নামে পরিচিত হয়। কিন্তু জ্ঞান রাজ্যে বিচরণ করে ব্যাপক শিক্ষা অর্জন করা যায় তা প্রাতিষ্ঠানিক ব্যবস্থায় সম্ভব নয়। শিক্ষিত লোককে আরও বেশি শিক্ষার জন্য জ্ঞানের রাজ্যে মুক্তভাবে বিচরণ করতে হয়। নিজের উদ্যেগে শিক্ষা অর্জন করে শিক্ষিত ব্যক্তি আরও বেশি শিক্ষিত হয়ে ওঠে। বলা হয়ে থাকে, ‘বিশ্ববিদ্যালয় থেকে বের হওয়ার পরই প্রকৃত শিক্ষা আরম্ভ হয়।’\nসিদ্ধান্ত:যথার্থ জ্ঞান অর্জনের জন্য নিজের চেষ্টায় জ্ঞানের রাজ্যে বিচরণ করতে হয়। সুশিক্ষার জন্য নিজের উদ্যেগের প্রয়োজন। স্বশিক্ষার মাধ্যমে সুশিক্ষিত হয়ে ওটা সম্ভব। সে জন্য সারা জীবন ধরে মানুষের জ্ঞান সাধনা চলে। নিজের চেষ্টা-চেতনা এবং অনুশীলনের দ্বারা স্ব-শিক্ষা অর্জন করা সম্ভব। এটা কোন প্রতিষ্ঠান থেকে অর্জন করা যায় না। এভাবে যারা শিক্ষা অর্জন করে তারাই কেবল প্রকৃত শিক্ষিত।"
        }
      ]
    },
    {
      "number": "11",
      "uddipok": "(ক) \"উচ্চশিক্ষা স্তরে 'বিষয়' নির্বাচনের গুরুত্ব\" বিষয়ে দুই বন্ধুর মধ্যে সংলাপ রচনা করো।\nঅথবা,\n(খ) 'মোবাইল ফোনে বন্ধুত্বের পরিণাম' বিষয়ে একটি খুদেগল্প লেখো।",
      "tag": "RCPB,RCPC 24",
      "sub_questions": [
        {
          "label": "",
          "question": "",
          "explanation": "(ক) উত্তরঃ\n[উচ্চ মাধ্যমিক পরীক্ষা শেষ হওয়ার পর দুই বন্ধু উচ্চশিক্ষা গ্রহণে কী করবে, তাই নিয়ে সংলাপ বিনিময় করছে]\nঅমিত : পরীক্ষা তো ভালোভাবেই শেষ হলো, ফলও ইনশাল্লাহ ভালো হবে, তারপর কী করবি?\nঅর্কিড : ভালো কোনো ইউনির্ভাসিটিতে অনার্সে ভর্তি হব।\nঅমিত : ঢাকা ভার্সিটি বা অন্য কোনো পাবলিক ভার্সিটিতে সুযোগ না পেলে...\nঅর্কিড : বুয়েটে পরীক্ষা দেব। বুয়েটে না হলে আব্বা বাইরে পাঠিয়ে দেবেন পড়তে। যুক্তরাজ্য বা যুক্তরাষ্ট্রে।\nঅমিত : তোর আব্বার তো অর্থ-সম্পদ আছে। এখানে না হলে বাইরে পাঠিয়ে দেবেন। আর বাইরে গিয়ে তুই খুব ভালো রেজাল্ট করতে পারবি। কিন্তু আমি? আমার বাবার তো তেমন সামর্থ্য নেই।\nঅর্কিড : তুই এখানেই কোনো পাবলিক ভার্সিটিতে চান্স পেয়ে যাবি। আমি নিশ্চিত।\nঅমিত : তুই না পেলে আমি পাব কী করে?\nঅর্কিড : আরে আমার তো দেশের বাইরে পড়ার ইচ্ছেটাই প্রবল। আমার আব্বা-আম্মাও চান আমি যেন বিদেশে গিয়ে উচ্চশিক্ষা অর্জন করি।\nঅমিত : বিদেশে গিয়ে কোন বিষয়ে পড়বি?\nঅর্কিড : মেকানিক্যাল ইঞ্জিনিয়ারিং অথবা ফিজিক্স। তোর পছন্দের বিষয় কী?\nঅমিত : আমার পছন্দ ফার্মেসি। কিন্তু এখানে তো পছন্দের বিষয় সবসময় পাওয়া যায় না। কাজেই যে বিষয়ে চান্স পাব সেটাতেই উচ্চশিক্ষা গ্রহণের চেষ্টা করব।\nঅর্কিড : ভালো রেজাল্ট করাটাই বড় কথা। আমি বিশ্বাস করি তুই তা পারবি।\nঅমিত : চল্ আজকে উঠি। যথাসময়ে বিষয়টা ভাবা যাবে।\nঅর্কিড : হ্যাঁ চল।\n(খ) উত্তরঃ\n'মোবাইল ফোনে বন্ধুত্বের পরিণাম'\nআজ নাহিনের খুব খুশির দিন। কারণ আজ তার ছোটো চাচা আসবে। ছোটো চাচা আসার অর্থই হলো আজ বাসায় অনেক হৈ-হুল্লোড় হবে। তার ছোটো চাচা ঢাকা বিশ্ববিদ্যালয়ে পড়াশোনা করে। হলে থাকে, মাঝে মাঝেই সময় পেলে নাহিনের কাছে চলে আসে। প্রতিবারই কোনো না কোনো মজার গিফট নিয়ে আসে তার জন্য। নাহিন ঘরে ঢুকে দেখল তার চাচা বসে আছে। সে তাকে একটা ছোট্ট প্যাকেট ধরিয়ে দিল। প্যাকেট খুলে নাহিন খুশিতে লাফিয়ে উঠল- 'আমার নিজের মোবাইল!' কিন্তু পরক্ষণেই আবার মন খারাপ করে ফেলল, তার আম্মু বকবে, এই ভেবে। ছোটো চাচা ওর ভাব দেখে বলল, 'সমস্যা নেই, তোর আম্মু কিছু বলবে না।' খুশিতে এক হাত লাফিয়ে উঠল নাহিন। এরপর থেকে এই মোবাইলটাই ওর সঙ্গী হয়ে উঠল। এই ছবি তুলছে তো এই গান শুনছে। একদিন স্কুলের ক্লাস পার্টির জন্য আম্মুর কাছ থেকে নাহিন ২০০ টাকা নিল। হঠাৎ ওর চোখে পড়ল টাকার ওপর লেখা মোবাইল নম্বর ০১৭১১...মিসড কল প্লিজ। নাহিনের মাথায় হঠাৎ কী জানি দুষ্টবুদ্ধি খেলে গেল। তাই মোবাইল থেকে মিসড কল দিল সে। প্রায় সঙ্গে সঙ্গেই কেউ একজন কল ব্যাক করল। নাহিনের ফোন ধরার সাহস হচ্ছিল না কিন্তু তার কাছে এটা বেশ মজার একটা খেলা মনে হচ্ছিল। ও প্রতিদিনই এই নাম্বারে মিসড কল দেয়। কেউ ব্যাক করে কিন্তু নাহিন ফোন রিসিভ করে না। এভাবে বেশ কয়েক দিন কেটে গেল।\nএকদিন দুপুরবেলা একটা কালো গাড়ি, এসে থামে স্কুলের গেটে। অন্যদিনের মতো নাহিন সেদিন স্কুল থেকে বের হয়ে অপেক্ষা করছিল গাড়ির জন্য। একটু পর নাহিন ওর মোবাইলে একটা পরিচিত নম্বর থেকে কল দেখতে পায়। নাহিন জানত আজ তার সঙ্গে দেখা করতে আসবে তার মোবাইলের বন্ধু। নাহিন বুঝতে পারে তাকে কালো গাড়িটা থেকে ইঙ্গিত করতে থাকে এগিয়ে যাওয়ার জন্য। নাহিন দ্বিধা ভাব নিয়ে এগিয়ে যেতে থাকে। হঠাৎ নাহিন টের পায় তার মুখ কেউ চেপে ধরেছে। নাহিন তারস্বরে চেঁচানোর চেষ্টা করে। হঠাৎ করেই সে ধস্তাধস্তির শব্দ শুনতে পায়। ও বুঝতে পারে ওর চাচাকে বলে রাখায় | সময়মতো চাচা তার বন্ধুদের নিয়ে এসে হাজির হয়েছে।\nপরদিন পত্রিকার পাতায় সংবাদ বের হয়: নাহিনের বীরত্বের জন্য শিশু পাচারকারী চক্র ধরা পড়েছে। বাবা, এসে আলতো করে নাহিনের মাথার চুল নেড়ে দিয়ে বলেন, 'আমার ছেলেটা তো খুব সাহসী হয়ে গেছে। কিন্তু মোবাইলে না জেনেশুনে কখনো বন্ধুকে বিশ্বাস করতে নেই। তাতে বিপদ হতে পারে।"
        }
      ]
    }
  ]
}