{
  "title": "রাজশাহী বোর্ড ২০১৬",
  "subtitle": "প্রবন্ধ রচনা(5)",
  "questions": [
    {
      "number": "1",
      "uddipok": "শিষ্টাচার",
      "tag": "RB 16",
      "sub_questions": [
        {
          "label": "",
          "question": "",
          "explanation": "ভূমিকা\nভদ্র এবং শালীনতাসম্পন্ন আচরণকেই শিষ্টাচার বলে। শিষ্টাচার অর্থ লোক সমাজে মানুষের চলাফেরা, কথাবার্তা ও আচার ব্যবহারের ভদ্র ও মার্জিত রূপ। ভদ্রতা ও শিষ্টাচার একই মনোবৃত্তির বহিঃপ্রকাশ। শিষ্টাচার মানুষের সম্মান ও মর্যাদা বৃদ্ধি করে। শিষ্টাচার অনুষঙ্গটি কেবল মানুষের জন্যই প্রযোজ্য। কেননা মানুষ সৃষ্টির সেরা জীব। মানুষ তার আচরণের শুদ্ধতার মধ্য দিয়েই জীব হিসাবে শ্রেষ্ঠত্ব অর্জন করে থাকে। তাই শিষ্টাচার মনুষ্যত্বেরই অপর নাম। কবির ভাষায় “ শিষ্টাচার উন্নতির প্রবীণ সোপান শিষ্টাচারে মানব হয় মহামহীয়ান । \"\nশিষ্টাচার কী\nশিষ্টাচার কথাটি “শিষ্ট” ও “আচার” কথা দুটির সমন্বিত রূপ। শিষ্ট শব্দের অর্থ সঙ্গত , মার্জিত , সুন্দর বা গ্রহণযোগ্য। আর আচার শব্দের অর্থ রীতি , আচরণ বা অভিব্যক্তি। অতএব , শিষ্টাচার বলতে আমরা বুঝি মানুষের সুন্দর বা ভদ্র জীবনাচরণকে। প্রকৃতপক্ষে শিষ্টাচার একজন মানুষের স্বভাব - স্বরূপ ছাড়া আর কিছুই নয়। জীবন পথে চলতে গিয়ে সামাজিক পটভূমিতে মানুষ শিষ্টাচারের মাধ্যমেই সবার প্রিয়পাত্র হয়ে উঠে।\nশিষ্টাচারের লক্ষণ ও বৈশিষ্ট্য\nবংশপরিচয় কিংবা পুঁথিগত বিদ্যার্জন বা জ্ঞান দ্বারা প্রকৃত শিষ্টাচার বা আদব - কায়দা অর্জিত হয় না। অনেক পণ্ডিত ও জ্ঞানী ব্যক্তিও তাঁদের অশিষ্ট ও অভদ্র আচরণের জন্য কুখ্যাত হয়েছেন। মানুষ সামাজিক জীব। সমাজের আপামর জনসাধারণের সাথে মার্জিত ও ভদ্র আচরণের মাধ্যমে সবার অকুন্ঠ ভালোবাসা ও সম্মানের পাত্র হওয়াই শিষ্টাচারের লক্ষণ। মার্জিত ও রুচিশীল আচরণ , নম্রতা , ভদ্রতা ইত্যাদি শিষ্টাচারের বৈশিষ্ট্য। তাই কবির ভাষায় “ মনের বাসনা হয় বিনয়ে সফল দ্বেষ - হিংসা ভুলে যায় মোর শত্রুদল। \"\nবাল্যকাল শিষ্টাচার আয়ত্ত করার প্রকৃষ্ট সময়\nশিষ্টাচার বা আদব - কায়দা আয়ত্ত করার প্রকৃষ্ট সময় বাল্যকাল। কাজেই শিশুকাল থেকেই ছেলেমেয়েদের আদব - কায়দা শিক্ষা দেওয়া অভিভাবকদের একান্ত কর্তব্য। বস্তুত শিশুকালই শিক্ষা - দীক্ষার উপযুক্ত সময়। কেননা এ সময়ই শিশুকে যেরূপ ইচ্ছে সেরূপ করে গড়ে তোলা সহজ। তাই প্রত্যেক সচেতন অভিভাবকের উচিত শিশুকালেই আদর্শ শিক্ষকের তত্ত্বাবধানে রেখে বিদ্যার্জনের সাথে সাথে শিষ্টাচার শিক্ষা দেওয়া এবং তাদেরকে আদর্শ মানুষ হিসেবে গড়ে তোলার জন্য বিশেষ যত্নবান হওয়া। শিশুরাই দেশের ভবিষ্যৎ নাগরিক। কাজেই শিশুকাল থেকেই এদের শিষ্টাচার শিক্ষা দিয়ে আদর্শ নাগরিক হিসেবে গড়ে তুলতে হবে। মনীষী শেখ সাদী বলেছেন , “ শৈশবে যে শিষ্টাচার শিখে না ; পরিণত বয়সে তার কাছে ভালো কিছু আশা করা যায় না।”\nশিষ্টাচার ও পারিবারিক পরিবেশ\nশিষ্টাচার পারিবারিক পরিবেশের ওপর বহুলাংশে নির্ভরশীল।  কাজেই পরিবারের প্রত্যেকটি সদস্যকে তাদের মার্জিত কথাবার্তা ও আচার - আচরণের মাধ্যমে শিশুদের শিষ্টাচারের গুণাবলি শিক্ষা দিতে হবে। পারিবারিক পরিবেশ প্রতিকূল হলে শিশুদের কোনো আদর্শ আবাসিক শিক্ষা প্রতিষ্ঠানে ভর্তি করে দেওয়া যেতে পারে। অভদ্র আচরণ ও অশালীন কথাবার্তা শিষ্টাচারের পরিপন্থী। শিষ্টাচার মানুষের অন্যতম চারিত্রিক বৈশিষ্ট্য। কথাবার্তা , চাল - চলন ও আচার - ব্যবহারে সর্বদা ভদ্র ও মার্জিত হওয়া বাঞ্ছনীয়। শিষ্টাচার ও সৌজন্যবোধের জন্যই মানুষ সৃষ্টির সেরা।  কাজেই আমাদের শ্রেষ্ঠত্ব অক্ষুণ্ণ রাখতে হবে। আমাদের আচার - আচরণ বা কথাবার্তায় যেন কখনো কোনোরূপ অশিষ্টতা প্রকাশ না পায় সেদিকটি খেয়াল রাখতে হবে।\nব্যক্তিজীবনে শিষ্টাচারের গুরুত্ব\nএকজন মানুষ কোনো বংশে জন্মগ্রহণ করেছে কিংবা কত টাকার মালিক হয়েছে তা বড় কথা নয় বরং সবচেয়ে বড় কথা হলো তার সুন্দর আচরণ। কেননা অনেক ধনী ও বিদ্বান ব্যক্তি আচরণে শিষ্টতার অভাবে মানুষের নিকট সম্মান পায় না। সবাই তাদের এড়িয়ে চলে। অপরদিকে আচরণে পরিশোধিত হলে যেকোনো ব্যক্তি মানুষের নিকট থেকে সম্মান , মর্যাদা ও সহানুভূতি লাভ করে থাকে। ভদ্র ও মার্জিত মানুষের সঙ্গ সবাই কামনা করে। জীবনের সকল ক্ষেত্রে শিষ্টাচারী ব্যক্তি সফলকাম হতে পারে। সামাজিক জীবনে শিষ্টাচার মানুষের জন্যে মহামূল্যবান ও স্বর্গীয় সম্পদ বলে বিবেচিত হয়ে থাকে। মহানবী হযরত মুহম্মদ ( স ) বলেছেন , “ সুন্দর ব্যবহারই সওয়াব। ” একজন শিষ্টাচারী মানুষ ব্যক্তিগত জীবনে সাফল্য লাভ করা ছাড়াও পরকালে আল্লাহর করুণা লাভে ধন্য হবে।\nশিষ্টাচারী হবার উপায়\nমানুষের আচরণ তথা স্বভাববৈশিষ্ট্য নির্ধারণে আর্থ - সামাজিক অবস্থা , শিক্ষার পারিবারিক পরিবেশ ও ক্ষেত্রবিশেষে বংশধারা ভূমিকা পালন করে থাকে। তা সত্ত্বেও একজন মানুষ নিজ চেষ্টায় সদাচারী হয়ে উঠতে পারে। যে আচরণ , অভিব্যক্তি বা কথা মানুষ সাদরে গ্রহণ করে , প্রশংসা করে তাকেই জীবনাচারে স্থায়ী করে নেবার সাধনা করতে হবে। সমাজে যারা জনপ্রিয় এবং সদাচারী বলে স্বীকৃত তাদের সাহচর্য গ্রহণের মধ্য দিয়ে নিজের আচরণগত শুদ্ধতা আনয়ন করা যায়। মহান ব্যক্তিদের জীবনী পাঠ , ধর্মীয় বিধি - বিধানের অনুসরণ , ভালো বন্ধুর সঙ্গ ও পরামর্শ গ্রহণের মধ্য দিয়ে একজন মানুষ শিষ্টাচারী হয়ে উঠতে পারে। শিষ্টাচারী হবার উপকারিতা অপরিসীম কিন্তু একে অর্জন করার জন্য কোনো পয়সা লাগে না , সাধনারও প্রয়োজন হয় না। প্রকৃতপক্ষে সত্য - সুন্দর ও কল্যাণের চেতনাকে নিজের মধ্যে লালন করা এবং বিনয়কে চরিত্র ভূষণ করে তুলতে পারলেই শিষ্টাচারী হওয়া যায়।\nউপসংহার\nপ্রাচীনকালে আমাদের দেশের ছেলেমেয়েরা অনিন্দ্যসুন্দর শিষ্টাচারের অধিকারী ছিল। তাদের নমনীয়তা , সততা , শ্রদ্ধাবোধ প্রভৃতি ছিল প্রশংসনীয়। বর্তমানে পাশ্চাত্য উগ্র সংস্কৃতির প্রভাবে আমাদের সমাজের সেই সৌজন্যবোধটি বিকৃত হয়ে পড়েছে। ছেলেমেয়েদের মধ্যে শিষ্টাচার বা শালীনতাবোধ আজ নেই বললেই চলে। একটি উন্নয়নশীল জাতির জন্য নিশ্চয়ই তা হতাশাব্যঞ্জক। নৈতিক অবক্ষয় থেকে দেশ ও জাতিকে রক্ষা করার মানসে আমাদেরকে অবশ্যই শিষ্টাচার বা মার্জিত আদব - কায়দায় অগ্রসর হতে হবে।"
        }
      ]
    },
    {
      "number": "2",
      "uddipok": "বর্তমান ভূ-রাজনীতির প্রেক্ষাপটে বাংলাদেশের পোশাক শিল্পের ভবিষ্যৎ।",
      "tag": "FCC 23,RB 16",
      "sub_questions": [
        {
          "label": "",
          "question": "",
          "explanation": "ভূমিকা : তৈরি পোশাক শিল্প বাংলাদেশের রপ্তানি আয়ের প্রধান খাত। সম্ভাবনাময় এ খাতকে কেন্দ্র করে গড়ে উঠেছে কর্মসংস্থানের বিশাল একটি বাজার। এ পোশাক শিল্পই হয়ে উঠেছে দেশের অর্থনীতির প্রধান চালিকা শক্তি। অথচ এ পোশাক শিল্পে দীর্ঘদিন ধরেই অস্থিরতা ও বিশৃঙ্খলা চলছে। কখনো শ্রমিকরা তাদের বেতন-ভাতার দাবিতে বিক্ষোভ করছে, আবার কখনো কারখানায় হামলা করছে, আগুন লাগিয়ে দিচ্ছে এবং মূল্যবান জিনিসপত্র ভাঙচুর করছে। এভাবে তৈরি পোশাক শিল্পে একটা বিশৃঙ্খলা লেগেই আছে। এ অস্থিরতা এবং বিশৃঙ্খলা এদেশের রপ্তানি আয়ের প্রধান এ খাতকে ধ্বংস করে দিচ্ছে। এ অবস্থা থেকে পরিত্রাণ পেতে হলে এসব বিশৃঙ্খলা এবং অস্থিরতা চিরতরে বন্ধ করতে হবে। এর পাশাপাশি মালিক-শ্রমিক সুসম্পর্ক প্রতিষ্ঠা করতে হবে।\nবাংলাদেশের তৈরি পোশাক শিল্পের সমস্যাসমূহ : বাংলাদেশে তৈরি পোশাক শিল্পে নানাধিক সমস্যা বিদ্যমান। নিম্নে বাংলাদেশের পোশাকশিল্পের সমস্যাসমূহ আলোচনা করা হলো :\n১. ভবন ধস : ভবন ধসে ব্যাপক সংখ্যক শ্রমিকের প্রাণহানি বাংলাদেশের তৈরি পোশাক বা গার্মেন্টস শিল্পের আলোচিত ও ভয়াবহ সমস্যাগুলোর অন্যতম। ২৪ এপ্রিল ২০১৩ ঢাকার সাভারে ‘রানা প্লাজা’ নামে নয়তলা একটি ভবন ধসে পড়ে। এ ভবনটিতে পাঁচটি গার্মেন্টস ছিল। এ ভবন ধসের ঘটনায় ১,১২৭ জনের প্রাণহানি ঘটে, জীবিত উদ্ধার করা হয় ২,৪৩৮ জন। এছাড়া ২০০৫ সালে স্পেকট্রাম গার্মেন্টস ভবন ধসে ৬৪ জনের প্রাণহানি ঘটে। ভবন ধসের এ ভয়াবহ ঘটনায় শ্রমিকরা ভয় ও শঙ্কায় আজ অনেকেই গার্মেন্টেসের বিকল্প পথের সন্ধান করছেন। এতে করে গার্মেন্টস শিল্প দিন দিন হুমকির সম্মুখীন হচ্ছে।\n২. অগ্নিকাণ্ড : বাংলাদেশের তৈরি পোশাক শিল্প কারখানাগুলোতে অগ্নিকাণ্ডের ঘটনা প্রায়শই ঘটে। এতে করে মুহূর্তেই অঙ্গারে পরিণত স্ব স্ব ক্ষেত্রে লালন করা শ্রমিক-মালিকের স্নপ্ন। ১৯৯০ সালে সারকা গার্মেন্টসে ৩০ জন, ২০০৬ সালে কেটিএস গার্মেন্টসে ৫৫ জন, ২০১২ সালে তাজরীন ফ্যাশনস-এ ১১২ জন এবং ২০১৩ সালে তুং হাই সোয়েটার কারখানায় মালিকসহ ৮ জন আগুনে পুড়ে মারা যায়। অগ্নিকাণ্ডের এ ঘটনায় বাংলাদেশের গার্মেন্টস মালিকরা একদিকে পুঁজিহীন হচ্ছেন, অন্যদিকে বিদেশী ক্রেতারাও মুখ ফিরিয়ে নিচ্ছেন।\n৩. শ্রমিকদের নিম্ন মজুরি : বাংলাদেশের পোশাক শিল্পের দ্রুত বিকাশের মূলে রয়েছে শ্রমিক সহজলভ্যতা। শ্রমিক সহজলভ্যতার সুযোগকে কাজে লাগিয়ে পোশাক শিল্প মালিকরা শ্রমিকদেরকে তাদের ইচ্ছেমতো ব্যবহার করছে। আট ঘণ্টার কাজ বার বা ষোল ঘণ্টা করিয়েও ন্যায্য মজুরি থেকে বঞ্চিত করছে। সরকার শ্রমিকদের ন্যূনতম মজুরির দিক নির্দেশনা দিলেও শিল্প মালিকরা তা মানছে না বা মানতে টালবাহানার আশ্রয় নিচ্ছেন। ফলে পোশাক শিল্পে প্রায়ই অসন্তোষ দেখা দিচ্ছে। শ্রমিকরা আন্দোলন করছে; জ্বালাও, পোড়াও নীতির আশ্রয় নিচ্ছে। যা বাংলাদেশের পোশাক শিল্পের জন্য সবচেয়ে বড় সমস্যা বলে সাম্প্রতিক কালে বিবেচিত হচ্ছে।\n৪. রফতানির সীমাবদ্ধতা : বিশ্বের বিভিন্ন দেশে প্রায় ১১৫ প্রকারের পোশাকের চাহিদা রয়েছে। এর মধ্যে ইউরোপীয় ইউনিয়নের দেশসমূহের চাহিদা রয়েছে ৮৫ রকমের পোশাকের। অথচ বাংলাদেশ মাত্র ৩৬ রকমের পোশাক উৎপাদন করতে সক্ষম। উৎপাদনের এ সীমাবদ্ধতা বাংলাদেশের পোশাক শিল্পের অপর একটি বড় সমস্যা। অথচ হংকং ৬৫টি রকমের, চীন ৯০ রকমের, ভারত ৬০ রকমের পোশাক রপ্তানি করে থাকে। বাংলাদেশের পোশাক শিল্প সবচেয়ে বেশি প্রতিযোগিতার সম্মুখীন হচ্ছে ভারত ও চীনের সাথে। উৎপাদনের এ সীমাবদ্ধতা বাংলাদেশের পোশাক শিল্পকে নানাবিধ সমস্যার সম্মুখীন করে তুলেছে।\n৫. অনুন্নত অবকাঠামো ও অব্যবস্থাপনা : বাংলাদেশের পোশাক শিল্পের অপর একটি সমস্যা হলো অনুন্নত অবকাঠামো। বাংলাদেশের রাস্তাঘাট, কালভার্ট, হাসপাতাল প্রভৃতির অবস্থা যথেষ্ট নাজুক। তাছাড়া রয়েছে আমদানি-রপ্তানি বাণিজ্যের জন্য প্রয়োজনীয় বন্দরজনিত অব্যবস্থাপনা ও বন্দরের অভাব। পণ্য খালাস করতে বিদেশী জাহাজগুলোকে দিনের পর দিন অপেক্ষা করতে হয়। কাঁচামাল বিদেশ থেকে আমদানি করার পর বন্দর থেকে তা খালাস করতে এক শ্রেণীর কাস্টমস্ কর্মকর্তা-কর্মচারীদের হয়রানির শিকার হতে হয়। এক হিসেবে দেখা যায়, বাংলাদেশের কাস্টমস্ কর্মকর্তা-কর্মচারীর ৮০ ভাগই অনৈতিক কাজে জড়িত। এরূপ অব্যবস্থাপনা ও অবকাঠামোগত দুর্বলতা বাংলাদেশের পোশাক শিল্পের অগ্রযাত্রাকে ব্যাহত করছে।\nবাংলাদেশে তৈরি পোশাক শিল্পে বিদ্যমান সমস্যা থেকে উত্তরণে আশু সুপারিশসমূহ : বাংলাদেশের জাতীয় অর্থনীতিতে সবচেয়ে সম্ভাবনাময় শিল্প হচ্ছে তৈরি পোশাক শিল্প। তাই এ শিল্পকে উত্তরোত্তর উন্নতি ও বিকশিত করতে হলে এর সমস্যার সমাধান অতি জরুরি। এ সম্পর্কে কতিপয় সুপারিশ নিম্নে উপস্থাপন করা হলো :\n১. অবকাঠামোগত উন্নয়ন সাধন করা : বাংলাদেশের অবকাঠামোগত দুর্বলতা দূর করতে হলে প্রথমে অবকাঠামোগত উন্নয়ন তথা শিল্পাঞ্চলগুলোর সাথে বিশেষ করে ঢাকা-চট্টগ্রাম রেল, সড়ক, আকাশ পথে পরিবহন ব্যবস্থার আরো উন্নয়ন প্রয়োজন। অপরদিকে দ্রুততার সাথে গ্রাস, বিদ্যুৎ সংকট দূরীকরণে প্রয়োজনীয় পদক্ষেপ নিতে হবে।\n২. পশ্চাৎ সংযোগ শিল্পের প্রসার ঘটানো : বাংলাদেশে তৈরি পোশাক শিল্পের সুতা, বোতাম, কাপড় বিদেশ থেকে ৮৫ ভাগ আমদানি করতে হয়। কেননা দেশে প্রস্তুতকৃত কাপড়ের পরিমাণ খুবই অপ্রতুল। কাজেই পোশাক শিল্পের সমস্যা সমাধানে পশ্চাৎ সংযোগ শিল্পের প্রসার ঘটাতে হবে।\n৩. পোশাক শিল্পকে আয়কর মুক্ত করা : পৃথিবীর অন্যান্য দেশের মতো বাংলাদেশের তৈরি পোশাক শিল্পকে আয়কর মুক্ত করতে হবে। অন্তর্জাতিক প্রতিযোগিতামূলক বাজারে টিকে থাকার জন্য রপ্তানিমুখী তৈরি পোশাক শিল্পের আয় সম্পূর্ণভাবে করমুক্ত করে রপ্তানি বাণিজ্যকে উৎসাহিত করা প্রয়োজন।\n৪. পোশাকের শ্রেণী বৃদ্ধি করা : বিশ্ববাজারের ১১৫ রকমের পোশাকের চাহিদা থাকলেও বাংলাদেশ মাত্র ৩৬ রকমের পোশাক তৈরি করতে পারঙ্গম। কাজেই বিশ্বের চাহিদা অনুযায়ী বাংলাদেশের পোশাকের শ্রেণী বৃদ্ধি করা একান্ত প্রয়োজন।\n৫. শ্রমিকদের দক্ষতা বৃদ্ধি করা : বাংলাদেশের তৈরি পোশাক শিল্পখাতে নিয়োজিত শ্রমিক, কর্মকর্তা, কর্মচারীদের দক্ষতার যথেষ্ট অভাব রয়েছে। যথাযথ প্রশিক্ষণ প্রদানের মাধ্যমে শ্রমিকদের দক্ষতা বৃদ্ধি করা যেতে পারে। প্রয়োজনে বিদেশে কর্মকর্তা-কর্মচারীদের প্রেরণের মাধ্যমে দক্ষতা বৃদ্ধির ব্যবস্থা করা যেতে পারে।\nউপসংহার : পরিশেষে বলা যায় যে, দেশের রপ্তানি বাণিজ্যে তৈরি পোশাক শিল্পের ভূমিকা উল্লেখযোগ্য। এ শিল্প খাত থেকে রপ্তানি আয়ের সিংহভাগই অর্জিত হয়। জাতীয় অর্থনৈতিক উন্নয়ন সাধন, অধিক কর্মসংস্থানের সুযোগ সৃষ্টির মাধ্যমে বেকারত্বের চাপ রোধ এবং অধিক বৈষষিক সমৃদ্ধি লাভের মাধ্যমে জীবনযাত্রার মান উন্নয়ন ঘটাতে তৈরি পোশাক শিল্পের অবদান অনস্বীকার্য। এদেশের অর্থনৈতিক ও সামাজিক কর্মতৎপরতার মেরুদণ্ড এ পোশাক শিল্প আজ নানামুখী সমস্যার জর্জরিত। কর্তামান প্রতিদ্বন্দ্বিতাপূর্ণ বিশ্ববাজারে টিকে থাকতে হলে বাংলাদেশের তৈরি পোশাক শিল্পকে অনেক পথ পাড়ি দিতে হবে। আর এর জন্য অবশ্যই সুষ্ঠু পরিকল্পনা, নীতিমালা এবং সরকারি পৃষ্ঠপোষকতা অতি জরুরি।"
        }
      ]
    },
    {
      "number": "3",
      "uddipok": "মানবকল্যাণে বিজ্ঞান",
      "tag": "CCC 24,PCC 24,NDCD 24,DCC 24,RCPC 24,CPCR 24,DB 23,DIN.B 23,JB 23,RB 23,SB 23,MB 23,CTG.B 23,RCC 23,NDCD 23,DRMC 23,JCC 23,ISCM 23,HC 23,CC 23,FCC 23,BCC 23,RUMC 23,DB 19,BB 19,DIN.B 19,CTG.B 19,RB 19,CB 19,All.B 18,CTG.B 17,BB 17,CB 17,SB 19,DB 16,SB 16,BB 16,RB 16,CPSCM 24",
      "sub_questions": [
        {
          "label": "",
          "question": "",
          "explanation": "ভূমিকা – বিজ্ঞান আধুনিক সভ্যতার আশীর্বাদ।  অন্ধকার জীবন থেকে মানুষকে আলোর পথে নিয়ে এসেছে বিজ্ঞান ও প্রযুক্তি সেবা। প্রাচীন থেকে আধুনিক ধারার জীবন যাপনে মানুষকে দিনের-পর-দিন নতুনত্ব উপহার দিয়ে চলেছে বিজ্ঞান। প্রতিদিনের জীবনে বিজ্ঞানের আবিষ্কার কোন না কোন ভাবে মানুষকে সহায়তা করছে ফলে মানুষের জীবন  সহজ থেকে সহজতর হচ্ছে। বিজ্ঞান শব্দের আভিধানিক অর্থ ‘বিশেষ জ্ঞান’। পার্থিব জগতের কল্যাণের জন্য বিশেষ জ্ঞান সৃষ্টি করায় বিজ্ঞানের অন্যতম লক্ষ্য। বিজ্ঞানের আবিষ্কার মানুষকে ক্রমবিবর্তনের মধ্য দিয়ে পৌঁছে দিয়েছে আধুনিক সভ্যতার চরম শিখরে।সারা পৃথিবীতে আজ বিজ্ঞানের জয়ধ্বনি। বিজ্ঞান ও প্রযুক্তি ব্যতীত মানুষ এক মুহূর্ত বাঁচতে পারবে না। বিজ্ঞানের ছোঁয়া  যে দেশে পড়েনি সে দেশ কোনভাবেই উন্নতি লাভ করতে পারেনি। মানুষের জীবনে বিজ্ঞানের ছোঁয়া কতটা লেগেছে তা প্রতিদিনকার জীবনকে দেখলেই আমরা অনুভব করতে পারি।মানব কল্যাণে বিজ্ঞান ও প্রযুক্তি প্রতিনিয়ত অবদান রেখে  চলেছে।\nবিজ্ঞানের আবিষ্কার- বিজ্ঞানের বিচিত্র আবিষ্কার মানুষের জীবনে সুফল বয়ে এনেছে। মানুষের জীবনে পরিপূর্ণতা এনে দিয়েছে বিজ্ঞান। গুহাবাসী মানুষ আলোকিত জীবনের প্রথম ধাপে আবিষ্কার করেছিল  আগুন। বিজ্ঞানের  পদযাত্রা শুরু হয়েছিল আগুন জ্বালানোর মধ্য দিয়ে।এরপর মানুষের জীবনে যে আবিষ্কারটি গতি এনে দিয়েছে তা হল চাকা আবিষ্কার। পণ্য পরিবহন ও এক স্থান থেকে অন্য স্থানে যেতে মানুষকে চাকা সহায়ক ভূমিকা পালন করেছে। এরপর থেকে মানুষকে আর থেমে থাকতে হয়নি আগুনে পুড়িয়ে  তৈরি হয়েছে নতুন নতুন যন্ত্রপাতি। এক স্থান থেকে অন্য স্থানে মানুষ  পৌঁছে গেছে চাকায়  চালিত বাহনের মাধ্যমে। সমাজের যত পরিবর্তন হয়েছে মানুষের জ্ঞান বিজ্ঞানের  জিজ্ঞাসা ততই বেড়েছে। আকাশ, জল, স্থল  সম্পর্কে মানুষের কৌতূহল বৃদ্ধি পেয়েছে ফলে আবিষ্কারের নেশা  মানুষকে তাড়িত করে।\nবিংশ শতাব্দীর বিজ্ঞান- বিজ্ঞানের জয়যাত্রা প্রাচীনকাল থেকে শুরু হলেও বিংশ শতাব্দীতে এসে সমৃদ্ধি লাভ করেছে। বিজ্ঞানের আবিষ্কার মানুষের জীবনকে যেমন সহজ করেছে তেমনি প্রকৃতিকে নিয়ন্ত্রণ করার কিছুটা সক্ষমতা তৈরি করেছে। বিজ্ঞানের বহুমুখী আবিষ্কার প্রাত্যহিক জীবনকে সহজ করে দিয়েছে। বিজ্ঞানের বিভিন্ন আবিষ্কার মানুষ তার প্রয়োজন মত ব্যবহার করছে। বিজ্ঞানের জয়যাত্রা একবিংশ শতাব্দীতে অব্যাহত থাকবে এবং পৃথিবীকে  নিয়ে যাবে সমৃদ্ধির চরম শিখরে। বিজ্ঞানের বহুমুখী আবিষ্কার পৃথিবীকে দেখাবে নতুন দিগন্ত।বিংশ শতাব্দীতে আমরা উপলব্ধি করতে পারছি বিজ্ঞানের আবিষ্কার ছাড়া সমৃদ্ধি অর্জন কোনভাবেই সম্ভব না।\nপ্রযুক্তি আবিষ্কারে আত্মত্যাগ- প্রকৃতি জগতের বিচিত্র বিষয়ের প্রতি ক্ষুদ্রাতিক্ষুদ্র আগ্রহ এবং পরীক্ষা-নিরীক্ষার মধ্য দিয়ে নতুন নতুন কিছু আবিষ্কার করা বিজ্ঞানীদের মূল কাজ। বিভিন্ন রকম আবিষ্কার থেকে আমরা যে সুফল ভোগ করছি এর পেছনে প্রযুক্তি আবিষ্কারকদের রয়েছে নিরলস শ্রম, মেধা, অধ্যবসায়  ও সাধনা। নতুন নতুন জ্ঞান সমাজে পরিবেশন করা খুব সহজ কাজ ছিল না। নিজের আবিষ্কার সমাজে প্রতিষ্ঠা করতে গিয়ে প্রাণ দিতে হয়েছে ব্রনো, ও ল্যাভয়িসকে। এছাড়া সক্রেটিস, গ্যালিলিও, আর্কিমিডিস, নিউটন, স্যার জগদীশচন্দ্র বসু  প্রভৃতি বিজ্ঞানী তাদের জীবনের বড় অংশ ব্যয় করেছেন গবেষণার কাজে। প্রযুক্তি আবিষ্কার এর পেছনের এই মহান মানুষগুলোর নিরলস পরিশ্রমের বিনিময়ে আধুনিক সভ্যতা বিচিত্র সুবিধা ভোগ করছে। প্রযুক্তি আবিষ্কারের প্রত্যক্ষ এই মানুষগুলোর প্রতি আমাদের সবসময় শ্রদ্ধাশীল থাকতে হবে।\nদৈনন্দিন জীবনে বিজ্ঞান – প্রতিদিনকার জীবনে এমন কোনো মুহূর্ত নেই যে মুহূর্তে আমরা বিজ্ঞানের আশীর্বাদ গ্রহণ করছি না। সকাল থেকে শুরু করে সন্ধ্যা পর্যন্ত বিভিন্ন ভাবে বিজ্ঞান আমাদের পাশে থাকে। সকালে ঘুম থেকে ওঠার সময় যে ঘড়িটা দেখি সেটি থেকে শুরু করে অফিস-আদালতের কাজ শেষ করে এসি বা ফ্যানের বাতাসে নিদ্রায় যাওয়া পর্যন্ত ছন্দময় জীবন এনে দিয়েছে বিজ্ঞান । যাতায়াত, তথ্য প্রযুক্তির ব্যবহার, মানুষের সঙ্গে যোগাযোগ স্থাপন, ব্যবসা-বাণিজ্যের প্রসার, কৃষি, চিকিৎসা, শিক্ষা ও প্রকৌশলীসহ নানামুখী কাজে বিজ্ঞান আমাদের পাশে রয়েছে। মানুষের প্রতিটি কর্মকাণ্ডের সঙ্গে বিজ্ঞান জড়িত। সমাজের প্রতিটি স্তরে বিজ্ঞান এর ছোঁয়া লেগেছে ফলে  জীবনে এসেছে পরিবর্তন। মানব জীবন এবং বিজ্ঞানকে আজ কোনভাবেই আলাদা করা যাবে না। প্রাত্যহিক জীবনে বিজ্ঞান আমাদের প্রতিনিয়ত সুফল এনে দিচ্ছে।\nবেকারত্ব মোচনে বিজ্ঞান – উন্নয়নশীল ও অনুন্নত দেশে বেকারত্ব অভিশাপ। আর্থিক সচ্ছলতা না থাকলে সমাজে অরাজকতা সৃষ্টির সম্ভাবনা থাকে। বিজ্ঞানের আবিষ্কার আজ বেকারত্ব  দূরীকরণ উল্লেখযোগ্য ভূমিকা রাখছে। হাতে-কলমে প্রযুক্তি সেবা সম্পর্কে জ্ঞান লাভ করে  তরুণ সমাজ অর্থ উপার্জন করছে। রেডিও ,টেলিভিশন, বৈদ্যুতিক পাখা, কম্পিউটার, মোবাইল উৎপাদন প্রতিষ্ঠানে যেমন শ্রম শক্তির প্রয়োজন হচ্ছে তেমনি ভাবে পরবর্তীতে মেরামতের জন্য আরেকটি শ্রমশক্তির প্রয়োজন দেখা দিচ্ছে ।ইলেকট্রনিক বিভিন্ন যন্ত্রাংশ উৎপাদন এবং মেরামতের জন্য আধুনিক শিক্ষা ব্যবস্থার মধ্যে কর্মমুখী শিক্ষার সুযোগ করে দিয়ে বেকারত্ব দূর করা সম্ভব হচ্ছে। ফ্রিল্যান্সিংয়ের মাধ্যমে অর্থ আয় করে বাংলাদেশের তরুণ সমাজ দেশের আর্থিক খাতে বিরাট ভূমিকা পালন করছে। বড় বড় শিল্প-কলকারখানায় উৎপাদন বৃদ্ধির জন্য বেশি বেশি শ্রমিক লাগছে। মোবাইলে রিচার্জ বা  মোবাইল এর মাধ্যমে ব্যাংকিং কার্যক্রম সম্পন্ন করে অর্থ উপার্জন করছে এবং তা দিয়ে একটি শ্রেণী তাদের জীবন জীবিকা বেশ ভালোভাবে নির্বাহ করছে। সর্বোপরি বিজ্ঞান বেকারত্ব দূর করার কাজে উল্লেখযোগ্য ভূমিকা পালন করছে।\nশিক্ষা ক্ষেত্রে বিজ্ঞানের অবদান-  শিক্ষা বিকাশের ক্ষেত্রে সবচেয়ে উল্লেখযোগ্য ভূমিকা রেখেছে বিজ্ঞানের নতুন আবিষ্কার।বিশেষ করে কাগজ-কলমের আবিষ্কার, মুদ্রণ শিল্পের অগ্রগতি, টাইপরাইটার আবিষ্কার যা শিক্ষার প্রসার ও বিকাশে সহায়তা করছে ।আধুনিক সময়ে কম্পিউটার আবিষ্কার হওয়ার পর শিক্ষাক্ষেত্রে উন্নতি আরো বৃদ্ধি পেয়েছে। পাওয়ার পয়েন্ট প্রেজেন্টেশনের মাধ্যমে খুব সহজভাবে   পাঠ্যবইয়ের বিষয়সমূহ উপস্থাপন  করলে শিক্ষার্থীদের বুঝতে সুবিধা  হায়। শিক্ষক ও শিক্ষার্থীদের যোগাযোগের মাধ্যম হিসেবে ইমেইল বা সামাজিক যোগাযোগ মাধ্যম বেশ কার্যকরী। শিক্ষার আলো পৌঁছে দিতে বিজ্ঞান সর্বোচ্চ চেষ্টা করছে। দেশ-বিদেশের বিশ্ববিদ্যালয়গুলোতে উচ্চতর শিক্ষা লাভের জন্য গবেষণা পত্র জমা দেওয়া বা ভর্তি পরীক্ষা  এখন অনলাইনের মাধ্যমে সম্পন্ন হচ্ছে। পৃথিবীর বিভিন্ন দেশের উন্নত শিক্ষা প্রতিষ্ঠান সম্পর্কে ধারণা নেওয়া এবং বিচিত্র জ্ঞান আহরণের জন্য ইন্টারনেট প্রযুক্তির অধিক কার্যকর। পৃথিবীর যেকোন ভাষার উল্লেখযোগ্য গ্রন্থ আমরা সহজেই পড়তে পারি ইন্টারনেটের কল্যাণে। পৃথিবীর কোন জ্ঞান নির্দিষ্ট সমাজ বা দেশের গন্ডির মধ্যে সীমাবদ্ধ থাকছে না, জ্ঞান হয়ে উঠেছে সমগ্র পৃথিবীর। বিজ্ঞানের নানা আবিষ্কার শিক্ষাক্ষেত্রকে  উন্নতির দিকে নিয়ে যাচ্ছে।\nচিকিৎসা ক্ষেত্রে বিজ্ঞান- জনস্বাস্থ্যের কল্যাণে উল্লেখযোগ্য ভূমিকা রেখেছে বিজ্ঞান। চিকিৎসা ক্ষেত্রে বিজ্ঞানের অবদান আমরা তখনই বুঝতে পারে যখন আমি বা আমার পরিবারের কেউ অসুস্থ হয়। এক্সে, আল্ট্রাসনোগ্রাম, ইসিজি, সিটি স্ক্যান প্রভৃতি আবিষ্কার রোগ নির্ণয় করার ক্ষেত্রে যথাযথ ভূমিকা পালন করছে। অত্যাধুনিক আবিষ্কার জটিল রোগের  সহজ সমাধান এনেছে। বৃক্ক,  অস্থিমজ্জা, যকৃত এর মত শরীরের গুরুত্বপূর্ণ অঙ্গ প্রতিস্থাপনের মাধ্যমে মানুষ নতুন করে জীবন ফিরে পাচ্ছে। হৃদ রোগীদের জন্য রক্তের প্রবাহ ঠিক রাখতে রক্তনালীর মাঝে  রিং ব্যবহার করা হচ্ছে অথবা লেজার রশ্মির মাধ্যমে রক্তনালীর অভ্যন্তরের চর্বি সরিয়ে দিচ্ছে। ক্যান্সারে আক্রান্ত রোগীদের চিকিৎসা নিশ্চিত করার লক্ষ্যে কেমোথেরাপির বিশেষ ভূমিকা পালন করছে। মূত্রথলি ও পিত্তকোষের পাথর অপসারণের জন্য লেজার রশ্মি ব্যবহার বর্তমান সময়ে বেশ বৃদ্ধি পেয়েছে। লেজারের মাধ্যমে শরীরের  অতি স্পর্শকাতর স্থানের সুচিকিৎসা নিশ্চিত করা যাচ্ছে। বিজ্ঞানের আবিষ্কার ব্যতীত আজকের দিনের আধুনিক চিকিৎসা কোনভাবেই কল্পনা করা সম্ভব নয়। কম্পিউটার প্রযুক্তি চিকিৎসাবিজ্ঞানে অভূতপূর্ব পরিবর্তন  এনে দিয়েছে।\nঅর্থনীতিতে বিজ্ঞানের অবদান- অর্থনৈতিক ভিত্তি ব্যতীত আধুনিক পৃথিবীতে কোন দেশ উন্নতি করতে পারবে না। অর্থনৈতিক প্রবাহ যে দেশে যত বেশি গতিশীল থাকে সেই দেশের জীবনযাত্রার মান তত বেশি উন্নতি লাভ করবে। অর্থনৈতিক উন্নয়নের ক্ষেত্রে বিজ্ঞানের অবদান বিশেষভাবে গুরুত্ব বহন করে। শিল্প কলকারখানা, ব্যাংকিং ব্যবস্থা, আধুনিক মানের যন্ত্রপাতি আবিষ্কার সহ আর্থিক খাতের সকল প্রতিষ্ঠানে বিজ্ঞানের  ছোঁয়া লেগেছে। বিজ্ঞানের সুফল হিসেবে মানুষের কর্মসংস্থানের সৃষ্টি হয়েছে যেমন তেমনি ভাবে আর্থিক প্রবাহ বৃদ্ধি পেয়েছে সর্বোপরি একটি দেশের মোট দেশজ উৎপাদন বা জিডিপিতে বিশেষ প্রভাব সৃষ্টি করছে।মানুষের মাথাপিছু আয় যত বেশি বৃদ্ধি পাবে তত বেশি সে দেশের সম্মান বহির্বিশ্বে বৃদ্ধি পাবে। অর্থনৈতিকভাবে সচ্ছলতা সৃষ্টি করা বিজ্ঞানের কাজ হয়ে দাঁড়িয়েছে। নতুন নতুন আবিষ্কার অর্থনৈতিক প্রবাহে আর্থিক উৎসের নতুন নতুন পথ সংযুক্ত করছে।\nযোগাযোগ ও পরিবহন ব্যবস্থায় বিজ্ঞান- যে দেশের পরিবহন ও যোগাযোগ ব্যবস্থা যত নিরাপদ ও সহজ সেই দেশ তত দ্রুত উন্নতি করতে পারবে। বর্তমান পৃথিবীর  সমৃদ্ধি বহুলাংশে নির্ভর করে সে দেশের পরিবহন ও যোগাযোগ ব্যবস্থার ওপর।চাকা আবিষ্কারের মধ্য দিয়ে পরিবহন ও যোগাযোগ ব্যবস্থা পরিবর্তনের যে ধারা শুরু হয়েছিল তা বর্তমানে ব্যাপকতা লাভ করেছে। বুলেট ট্রেন, এরোপ্লেন, রকেট সহ বহু ধরনের দ্রুতগামী বাহন আবিষ্কৃত হয়েছে। নৌপথে পণ্য ও মানুষ পরিবহনের জন্য উন্নত মানের জাহাজ, লঞ্চ, স্টিমার ,স্পিড বোর্ড আবিষ্কৃত হয়েছে। পৃথিবীর এক প্রান্ত থেকে অন্য প্রান্তে মানুষের সঙ্গে যোগাযোগ স্থাপনের জন্য মোবাইল, টেলিফোন ব্যবহার করা হচ্ছে। প্রাতিষ্ঠানিক তথ্য বিনিময়ের জন্য ইমেইল সবচেয়ে জনপ্রিয় মাধ্যম।গভীর সমুদ্র পথ পাড়ি দিতে পারে এমন বৃহদায়তনের উচ্চ প্রযুক্তি সম্পন্ন মালবাহী জাহাজ পৃথিবীর এক প্রান্ত থেকে অন্য প্রান্ত পর্যন্ত চলে যাচ্ছে।  যোগাযোগ ও পরিবহন ব্যবস্থায় বিজ্ঞানের অবদান অনস্বীকার্য।\nঝুঁকিপূর্ণ কাজে বিজ্ঞান- মানুষ যেখানে পৌঁছাতে পারে না সেখানে মানুষের তৈরি প্রযুক্তি পৌঁছে যেতে পারে সহজেই। বিজ্ঞানের অভূতপূর্ব আবিষ্কার রোবট। মহাশূন্যের রহস্য আবিষ্কারের জন্য রোবট সবচেয়ে কার্যকরী মাধ্যম। দুর্গম পাহাড়-পর্বত, গভীর খনি, সমুদ্রের অতল গহীনে সহজে পৌঁছে যাচ্ছে রোবট। মানুষকে  চাঁদে নিয়ে  গেছে রকেট  আবার মঙ্গলে  পানির অস্তিত্ব খুঁজে পেতে বিজ্ঞান নিরলস পরিশ্রম করে যাচ্ছে।মহাশূন্যের বিচিত্র অজানা তথ্য জানতে মানুষ বিজ্ঞানের শরণাপন্ন হচ্ছে।আকাশপথে ড্রোনের মাধ্যমে গোয়েন্দা তথ্য যেমন সংগ্রহ করা হচ্ছে তেমনি ভাবে মানুষের কাছে বার্তাও পাঠানো হচ্ছে এই প্রযুক্তির মাধ্যমে। যেখানে মানুষের জীবনের ঝুঁকি রয়েছে সেখানে এগিয়ে যাচ্ছে বিজ্ঞানের আবিষ্কৃত বিভিন্ন প্রযুক্তি।মানবকল্যাণে বিজ্ঞান সব সময় অবদান রেখে চলেছে।\nবাণিজ্য বিকাশে বিজ্ঞানের অবদান- সাম্প্রতিক বিশ্বে বাণিজ্য বিকাশে সবথেকে কার্যকরী ভূমিকা পালন করছে বিজ্ঞান। এক দেশ থেকে অন্য দেশে  কাঁচামাল সরবরাহ করা যেমন সহজ হচ্ছে তেমনি ভাবে পৃথিবীর যেকোন প্রান্তে উৎপাদিত পণ্য পৌঁছে দেয়া যাচ্ছে। সমগ্র পৃথিবীটাই এখন একটি বাজারে পরিণত হয়েছে এবং এর একমাত্র কারণ বিজ্ঞানের বিস্ময়কর আবিষ্কার সমূহ। পৃথিবীর কোন অঞ্চলে কোন পণ্যের চাহিদা রয়েছে তা যেমন আমরা মুহূর্তের মধ্যে ইন্টারনেট সংযোগের মাধ্যমে জানতে পারি ঠিক তেমনি ভাবে  একটি পণ্য উৎপাদন করতে কত খরচ পড়বে তাও আমরা সহজে হিসাব করে ফেলতে পারি।বাণিজ্য বিকাশের আজকের যে সফলতার পেছনে বিজ্ঞানের  বড় অবদান রয়েছে।\nকৃষিক্ষেত্রে বিজ্ঞান- মানুষের খাদ্য নিরাপত্তার জন্য বিজ্ঞানীরা নতুন নতুন জাতের  বীজ উৎপাদন করছে। এখন আর মাঠে আমরা লাঙ্গল গরু খুব একটা দেখি না আমরা দেখি  পাওয়ার টিলার, ট্রাক্টর, ধান মাড়াই যন্ত্র। কৃষি কাজ সহজ করার জন্য আবিষ্কৃত হয়েছে বীজ রোপণ, ফসল আহরণ করার যন্ত্র। পানির জন্য প্রকৃতির ওপর নির্ভরতা কমিয়ে গভীর নলকূপ স্থাপন করে পানি উত্তোলন করা হচ্ছে।  পূর্বে যে জমিতে বছরে একটি মাত্র  সফল উৎপাদন হতো সেই জমিতে উন্নত জাতের বীজ ব্যবহার করার কারণে বছরে তিনটি ফসল উৎপাদিত হচ্ছে।  বিভিন্ন জাতের বিলুপ্তপ্রায় দেশি মাছ পুকুরে চাষ করার উপযোগী করার মাধ্যমে দেশে মাছের চাহিদা পূরণ হচ্ছে। মাটি পরীক্ষার যন্ত্র ব্যবহার করে জমিতে প্রয়োজনীয় সার ব্যবহার করা হচ্ছে।প্রাকৃতিক  সারের সঙ্গে ব্যবহৃত হচ্ছে রাসায়নিক সার।গবেষণার মাধ্যমে কৃষিক্ষেত্রে উন্নত জাতের বীজ, সার, চাষ পদ্ধতি, আবিষ্কৃত  হয়েছে  যা মূলত কৃষি বিপ্লবের ভিত্তি রচনা করেছে। মানব কল্যাণের জন্য বিজ্ঞান যেসব আবিষ্কার মানুষের জীবনকে বদলে দিয়েছে তারমধ্যে উল্লেখযোগ্য হল কৃষি সম্পর্কিত আবিষ্কার।\nজীবনমান উন্নয়নে বিজ্ঞানের ব্যবহার- মানুষের অর্থনৈতিক প্রবাহ যদি যথাযথ থাকে তাহলে জীবন মানের উন্নয়ন ঘটে। অর্থনৈতিক প্রবাহ ঠিক রাখার ক্ষেত্রে বিজ্ঞানের নতুন নতুন আবিষ্কারের অবদান অনস্বীকার্য। জীবনমান উন্নয়নের ক্ষেত্রে বিজ্ঞানের আবিষ্কার অভূতপূর্ব ভাবে কাজে লাগছে। আজ আমরা রেডিও টেলিভিশনের মাধ্যমে ঘরে বসেই বিনোদন লাভ করতে পারছি আবার প্রয়োজন মত অন্যের সঙ্গে যোগাযোগ স্থাপনের জন্য টেলিফোন, মোবাইল ব্যবহার করছি। বাণিজ্য ব্যবস্থা ঠিক রাখার জন্য বিশেষ অ্যাপ ব্যবহার করা হচ্ছে। সার্বিকভাবে আমাদের জীবন মান উন্নয়নে প্রত্যক্ষভাবে বিজ্ঞান প্রভাব ফেলছে।\nআবহাওয়ার পূর্বাভাস জানতে বিজ্ঞান – প্রকৃতির বিপক্ষে গিয়ে আমরা যতই অবস্থান নিচ্ছে ততই প্রকৃতি নিজের শক্তি-সামর্থ্য জানান দিতে ঝড়, বন্যা, জলোচ্ছ্বাস সহ বিভিন্ন রকম প্রাকৃতিক দুর্যোগ সৃষ্টি করছে। মানুষ  তার বুদ্ধি বিবেক ব্যবহার করে আবহাওয়ার পূর্বাভাস জানার জন্য প্রযুক্তি সহায়তা নিচ্ছে। বাতাসের গতিবেগ নির্ণয়, বাতাসে জলীয় বাস্পের পরিমাণ নির্ণয়,ঘূর্ণিঝড়ের পূর্বাভাস, জলোচ্ছ্বাসের সম্ভাবনা সহ বিভিন্ন রকম দুর্যোগপূর্ণ আবহাওয়ার আগাম সংবাদ আমরা বিজ্ঞানের কল্যাণে  পাচ্ছি ।বাংলাদেশের উপকূলীয় এলাকায় বসবাসরত মানুষের প্রকৃতির সঙ্গে যুদ্ধ করে বেঁচে থাকতে হয় তাই অতি বর্ষণের ফলে সৃষ্ট বন্যা, অথবা নিম্নচাপের ফলে সৃষ্টি হওয়া ঘূর্ণিঝড় থেকে রক্ষা পাওয়ার জন্য বিজ্ঞান আমাদের সহায়তা করছে। উপগ্রহের মাধ্যমে আমরা আবহাওয়ার পূর্বাভাস জানতে পারি।\nশিল্প ক্ষেত্রে বিজ্ঞান-  অষ্টাদশ শতাব্দীতে ইউরোপে শিল্প বিপ্লব ঘটেছিল মূলত বিজ্ঞানের নতুন নতুন আবিষ্কারের ফলে। ছোট শিল্প বা কুটির শিল্প একটি পণ্য উৎপাদন করতে যে সময় ও অর্থ ব্যয় করে বৃহৎ শিল্প তার থেকে কম মূল্যে পণ্য উৎপাদন করতে সক্ষম হচ্ছে। শিল্পক্ষেত্রে যে পরিবর্তন তার পেছনে রয়েছে বিজ্ঞানের আশীর্বাদ। অনলাইন ভিত্তিক বিভিন্ন ওয়েবসাইটে উৎপাদিত পণ্যের বিজ্ঞাপন প্রদানের মাধ্যমে ক্রেতা সংগ্রহ করা সহজ হয়েছে। আধুনিক সময়ে শিল্পের প্রসারে বিজ্ঞানের বিস্ময় আবিষ্কার বহুমুখী। উৎপাদন থেকে শুরু করে ক্রেতা পর্যন্ত আধুনিক প্রযুক্তির সহায়তা নেয়া হচ্ছে। ইন্টারনেট ব্যবহার করে পণ্যের বিজ্ঞাপন দেওয়া যেমন সহজ তেমনি ভাবে পণ্যের চাহিদা যাচাই করারও সুযোগ তৈরি হয়েছে। বিভিন্ন পণ্য উৎপাদনের জন্য যে কাঁচামাল ব্যবহার করা হয় তার বৃহৎ অংশ পাওয়া যায় খনিতে আর  খনির অনুসন্ধান কাজ করতে ব্যবহার করা হচ্ছে আধুনিক বিজ্ঞানের বিভিন্ন আবিষ্কার।\nসভ্যতা বিকাশে বিজ্ঞানের অবদান- মানব সভ্যতা বিকাশের ক্ষেত্রে উল্লেখযোগ্য অবদান রেখেছে বিজ্ঞান। বিজ্ঞান ছাড়া কখনোই আমরা আজকের এই আধুনিক বিশ্বে উপস্থিত হতে পারতাম না। জ্ঞান বিজ্ঞানের বিকাশ, যোগাযোগ ব্যবস্থার অভূতপূর্ব পরিবর্তন, মানুষের চিন্তা চেতনার বিশালতা, সভ্য জীবনে পদার্পণ এ সকল কিছুর পেছনে রয়েছে বিজ্ঞান। সর্বোপরি সভ্যতা বিকাশের ক্ষেত্রে বিজ্ঞান  সব থেকে বেশি অবদান রেখেছে। সূর্যোদয় থেকে সূর্যাস্ত পর্যন্ত সকল কাজেই প্রত্যক্ষ এবং পরোক্ষভাবে বিজ্ঞানের উপর আমাদের নির্ভর করতে হচ্ছে।\nবিজ্ঞানের ক্ষতিকর দিক –  বিজ্ঞানের সাফল্যের দিক যেমন রয়েছে তেমনি তার একটি অন্ধকার দিকও রয়েছে যা আমরা অস্বীকার করতে পারি না।পৃথিবীতে আজ বড় বড় যুদ্ধে ব্যবহার করা হচ্ছে ভারি ভারি অস্ত্র যেমন বোমারু বিমান, পারমানবিক বোমা, ডিনামাইট, এটম বোমা, ট্যাংক, কামান সহ বিভিন্ন গোলাবারুদ যা আধুনিক বিজ্ঞানের আবিষ্কার। প্রথম ও দ্বিতীয় বিশ্বযুদ্ধ, ইসরাইল-ফিলিস্তিন যুদ্ধ, আফগানিস্তান, সিরিয়ার যুদ্ধ যার মধ্য দিয়ে মানব সভ্যতা দেখলো বিজ্ঞানের ভয়াবহ রূপ।হিরোশিমা ও নাগাসাকির মানুষ আজও যুদ্ধের ভয়াবহতা বহন করে যাচ্ছে।\nউপসংহার- বিজ্ঞানের কিছু আবিষ্কার মানুষের জন্য ক্ষতির কারণ হলেও বৃহত্তর অর্থে বিজ্ঞান মানুষকে দেখিয়েছে শান্তি এবং সমৃদ্ধির পথ। বিজ্ঞানকে যদি আমরা শুভ কাজে ব্যবহার করতে পারি তাহলে বিজ্ঞান হবে আমাদের কাছে শতভাগ আশীর্বাদ আর যদি খারাপ কাজে ব্যবহার করি তাহলে আমাদের জন্য হবে অভিশাপ। বর্তমান সময়ে বিজ্ঞান ছাড়া আমরা কোন ভাবে সমৃদ্ধির পথে এগোতে পারি না। সর্বোপরি বিজ্ঞানের বিচিত্র আবিষ্কার মানুষের জীবনে  কল্যাণ বয়ে নিয়ে এসেছে।"
        }
      ]
    },
    {
      "number": "4",
      "uddipok": "অমর একুশের বই মেলা।",
      "tag": "RB 16",
      "sub_questions": [
        {
          "label": "",
          "question": "",
          "explanation": "ভূমিকা :\n‘বিপুলা এ পৃথিবীর কতটুকু জানি। / বিশাল বিশ্বের আয়োজন\nমোর মন জুড়ে থাকে অতি ক্ষুদ্র তারই এক কোণ।\nসেই ক্ষোভে পড়ি ভ্রমণ বৃত্তান্ত আছে যাহে / অক্ষয় উৎসাহে-’\n-------রবীন্দ্রনাথ।\nমেলা মিলিয়ে দেয়-মানুষে মানুষে, জিনিসে জিনিসে, দেশে দেশে। মেলা আবার চিনিয়েও দেয় দেশ-শিল্প-সংস্কৃতি-সমাজকে। তবে মেলা যেমন নানা জাতের, তার পৃষ্ঠপোষকরাও তেমনি আবার নানান প্রবণতার। বাণিজ্য-মেলায় উদ্দীপনা লক্ষণীয়। ব্যাপারটি নবাগত এবং বিশেষ তাৎপর্যপূর্ণ বলেই বিদ্যোৎসাহীদের সন্ধানী দৃষ্টি আজ এর ওপর নিবদ্ধ। প্রতিবছর আমাদের দেশে একুশে ফেব্রুয়ারির বই-মেলাটি বেশ তোড়জোড় ও ঘটা করে হয়ে থাকে। এছাড়া, অন্যান্য সময়ও রাজধানী শহর ও মফঃস্বল শহরে বই-মেলার আয়োজন হয়ে থাকে।\nবইমেলার প্রচলন : ১৮০২ সালে প্রথম নিউইয়র্কে শহরে বইমেলার আসর বসে। উদ্যোক্তা ছিলেন ম্যাথু কেরী। ১৮৭৫ সালে একশ জন প্রকাশক মিলে নিউইয়র্কের ক্লিনটন শহরে আয়োজন করেন বইমেলার। ত্রিশ হাজার গ্রন্থ ঐ মেলায় প্রদর্শিত হয়েছিল। ১৯৪৯ সালে শুরু হয় ভ্রাঙ্কফুর্টের বৃহৎ বইমেলা। সেখান থেকেই আধুনিক বইমেলার স্বরণীয় শুভযাত্রা। দ্বিতীয় বিশ্বযুদ্ধের পরে বিশ্বের দেশে দেশে বইমেলা জনপ্রিয় হয়ে ওঠে। সংস্কৃতির নানা উপকরণের মধ্যে এখন বইমেলা হয়ে উঠেছে অন্যতম আধুনিক উপকরণ। বইমেলা হল আন্তর্জাতিক সংস্কৃতি-বিকাশের অন্যতম ক্ষেত্র।\nবাংলাদেশে বইমেলা : বাংলাদেশের বইমেলা একটি সাংস্কৃতিক ঐতিহ্যে পরিগণিত হয়। স্বাধীনতার পর ১৯৭৫ সালে মুক্তধারা নিজেদের উদ্যোগে প্রথম বইমেলা চালু করে। বাংলা একাডেমী প্রাতিষ্ঠানিক বইমেলার আয়োজন করে ১৯৭৮ সাল থেকে। ১৯৮৫ সাল থেকে বাংলা একাডেমী প্রাঙ্গনে অনুষ্ঠিত বইমেলার নাম দেয়া হয় ‘একুশে বইমেলা’ । সরকারি উদ্যোগে ১৯৯৫ সাল থেকে আয়োজিত ঢাকা বইমেলা জনপ্রিয়তা অর্জন করে। উদ্যোক্তা হিসেবে জাতীয় গ্রন্থকেন্দ্র বিশেষ ভূমিকা পালন করে। বর্তমানে ঢাকা বইমেলাকে আন্তর্জাতিক মেলার পর্যায়ে উন্নীত করার প্রক্রিয়া চলছে।\nবইমেলার তাৎপর্য : গ্রন্থ মানব-সভ্যতার অন্যতম প্রাণসত্তা। গ্রন্থ মানুষে মানুষে প্রীতির বন্ধন দৃঢ় করেছে। গ্রন্থই মানুষের অতীত বর্তমান ভবিষ্যতের সেতুবন্ধন, শুভবুদ্ধি জাগরণের চাবিকাঠি। গ্রন্থপাঠ মানুষের এক দুর্নিবার নেশা। এই নেশাতেই মানুষ ছুটে যায় বইমেলায়। বইমেলা দেশ ও জাতির অগ্রগতির হাতিয়ার। কূপমণ্ডুক অন্ধ ধারণা থেকে মানুষকে মুক্তি দিতেই এর আবির্ভাব। বইমেলা এক মহৎ অনুভবেরই প্রেরণাস্থল। এখানে এসে মানুষ এক অনাবিল আনন্দস্রোতে অবগাহন করে। মুছে নেয় প্রতিদিনের সংসার মালিন্য। আহরণ করে নতুন প্রাণশক্তি। বইমেলায় শুধু বই কেনার আগ্রহই নয়, আছে মেলারও এক অপ্রতিরোধ্য আকর্ষণ।\nআগ্রহ, সুযোগ, প্রকাশক : বই-মেলা বইয়ের প্রতি পাঠকদের আকর্ষণ বাড়ায়। মেলায় যাওয়া উপলক্ষে বই কেনার বিশেষ তাগিদ অনুভব করেন অনেকেই। মেলা শেষ হবার পরও বই কেনার মানসিকতা অনেককে প্রভাবিত করে। ফলে অনেকেই আরো বেশি করে বই কিনতে সচেষ্ট হন। এছাড়া, বই-মেলায় ক্রেতারা ঘুরেফিরে হাতে নিয়ে বই দেখতে পারেন। মেলায় বহু বই ডিসপ্লে করা হয়ে থাকে। এতে দেখার সুবিধা। উপরন্তু দূর-দূরান্ত থেকে বহু প্রকাশক আসেন বই-মেলায়। আসে নানা ধরনের বই। ফলে অচেনা-অজানা অনেক বইয়ের সন্ধান মেলে; রুচি ও ক্ষমতা অনুযায়ী সেগুলো কেনার অনেকের পক্ষে সম্ভব হয় না। কিন্তু মেলার সুবাধে সে সব বইয়ের সাথে ক্ষণিক সময় হলেও পরিচয় মেলে।\nনিজেদের ও পাঠকদের সঙ্গে ভাব-বিনিময় : প্রকাশকরা মেলা-প্রাঙ্গণে ক্রেতাদের কাছে সরাসরি বই বিক্রির সুযোগ পান বলে তাঁরা নানা অভিজ্ঞতা অর্জন করতে পারেন। বই-মেলাকে কেন্দ্র করে বিভিন্ন প্রকাশক নিজেদের মধ্যে ভাব-বিনিময়ের সুযোগ পান। বই প্রকাশ-সংক্রান্ত বিভিন্ন সমস্যাদি নিয়ে আলোচনারও অবকাশ পান। এছাড়া, পাঠকদের চাহিদা সরাসরি লক্ষ্য করে নতুন নতুন বই প্রকাশের ক্ষেত্রে তাঁরা তাঁদের কর্মপন্থা নির্ধারণ করতে পারেন।\nমেলার পরিবেশ : বই-মেলার প্রাঙ্গণে নানা ধরনের প্রকাশক স্টল খোলেন। এক-একটি প্রতিষ্ঠানের প্রবণতা থাকে এক এক ধরনের বইয়ের প্রতি। ফলে ক্রেতারা তাঁদের অভিরুচি অনুযায়ী স্টল নির্বাচন করে বই কিনতে পারেন। এছাড়া, মেলা-প্রাঙ্গণের সীমাবদ্ধ পরিসরে অসংখ্য রকম বইয়ের সমাবেশ ঘটায় ক্রেতাদের পক্ষে অল্প আয়াসে নিজ নিজ চাহিদা অনুযায়ী বই সংগ্রহ করা সম্ভব হয়।\nবইয়ের দোকানে গতানুগতিক পারিপার্শ্বিক অবস্থা প্রায়ই বই কেনার সময়ে প্রতিকূলতার সৃষ্টি করে। অপরদিকে, বই-মেলার সুরুচিকর ও মনোরম পরিবেশ ক্রেতাদের সৌন্দর্য-পিপাসাকে উদ্বুদ্ধ করার মাধ্যমে বই কেনার ব্যাপারে বাড়তি উৎসাহ জোগায়। এছাড়া বই-মেলার মূল্যের দিক থেকে ক্রেতাদের কিছু ছাড় বা কমিশন দেয়া হয়।\nপারস্পরিক ভাব-বিনিময় : বই-মেলার উন্মুক্ত পরিবেশে ক্রেতাদের মধ্যে ভাব-বিনিময়েরও যথেষ্ট সুযোগ রয়েছে। তাঁরা তাঁদের পছন্দ-অপছন্দ, ভাল-লাগা, মন্দ-লাগা ও কেনা-কাটার উপকরণ নিয়ে পরস্পরের সাথে আলোচনা করতে পারেন। উপরন্তু মেলার বর্ণাঢ্য পরিবেশ বড়দের বই কেনার আগ্রহে যেমন ইন্ধন যোগায়, ছোটদের কল্পনাকেও তেমনি উজ্জীবিত করে। তাছাড়া মেলা প্রাঙ্গণে লেখক ও প্রকাশকদের সমাবেশ ক্রেতাদের উৎসাহিত করে। বইমেলা বিখ্যাত লেখক ও প্রকাশকদের সাথে ক্রেতাদের প্রত্যক্ষ যোগাযোগের সুযোগ করে দেয়।\nকর্মব্যস্ত ও ক্লান্ত মানুষ : কর্মব্যস্ত মানুষ, যাঁরা এমনিতে বই কিনতে যাবার সময় পান না, তাঁদেরও অনেকেই বই-মেলায় গিয়ে হাজির হন। বইয়ের টানের সাথে বাড়তি যে জিনিসটি এখানে যুক্ত থাকে তা হল মেলার টান। সেখানে নিজে গিয়েই শুধু তৃপ্তি নেই, আত্মীয়-পরিজন সবাইকে নিয়ে গিয়েও আনন্দ।\nএকুশের বই-মেলা : একুশে ফেব্রুয়ারি আমাদের জাতীয়জীবনে এক গুরুত্বপূর্ণ অধ্যায়। আমাদের জাতীয় মননের প্রতীক বাংলা একাডেমীর উদ্যোগে অনুষ্ঠিত এ মেলার সাথে একুশের জাতীয় চেতনা যুক্ত থাকে। বাংলা একাডেমীর এই মেলা আমাদের জাতীয় ঐতিহ্যে পরিণত হয়েছে। এছাড়াও একটি পাঠ্যনুরাগী প্রজন্ম গড়ে তুলতে এবং আমাদের নিজস্ব সংস্কৃতির লালন ও পৃষ্ঠপোষকতায় একুশের বইমেলা পালন করে আসছে অগ্রণী ভূমিকা। ফলে এ দিবসটিকে স্মরণ করে প্রকাশকরা নতুন নতুন প্রকাশনায় ব্যস্ত হয়ে পড়েন। নতুন ও পুরাতন লেখকগণ নব উদ্দীপনায় ও নব চেতনায় নতুন নতুন বই রচনায় হাত দেন। কেউ উপন্যাস, গল্প, কবিতার বই লেখেন, আবার কেউ কেউ রচনা-প্রকাশনা দুটো নিয়েই ব্যস্ত থাকেন। এ মেলাটি বাংলা একাডেমী চত্বরে আয়োজন করা হয়। এ বই-মেলায় প্রাঙ্গণেও কী বিচিত্র পরিবেশ। কোথাও ইউনিফর্ম-পরা বিদ্যালয়ের ছেলেমেয়েরা লাইন করে এগোচ্ছে, কোথাও আবার প্রবীণ তাঁর অনেকদিন আগেকার কোনো প্রীতিভাজনকে খুঁজে পেয়ে হাত বাড়িয়ে দেন সাহায্যে। কোথাও বইয়ের প্যাকেট হাতে নিয়ে দ্রুত হেঁটে-চলা দোকানী-কর্মচারী, কোথাও আবার কাঁধে-ঝোলানো ব্যাগ নিয়ে মন্থর-গতি জ্ঞানান্বেষী। কোথাও চা, কফি বা শীতল পানীয় খেতে খেতে বই-পাগলদের বিশ্রাম-সুখ-উপভোগ, কোথাও আবর সঙ্গীকে খুঁজে পাবার জন্য শ্রান্ত-ক্লান্ত কোনো ব্যক্তির অন্বেষণ-কর্ম। এছাড়া, বইয়ের বিভিন্ন স্টলেও নানা শ্রেণীর মানুষ, -কেউ প্রাণপণ চেষ্টায় ঠেলাঠেলি করে কাউন্টারের দিকে এগুতে ব্যস্ত, কেউ আবার ভিড় এড়াবেন বলে স্টলের দরজায় দাঁড়িয়ে অন্যমনষ্ক। কেউ এক-একটা বই হাতে নিয়ে ধীরে-সুস্থে পাতা ওল্টাচ্ছেন, কেউ-বা সন্ধানী আলোর মতো নিজের দৃষ্টিকে ঘুরিয়ে নিচ্ছেন সাজিয়ে রাখা বইগুলোর ওপর দিয়ে। কেউ দেখছেন অনেক, কিনছেন সামান্যই, কেউ আবার ঝোঁকের মাথায় না দেখেই অনেককিছু কিনে ফেলছেন।\nউপসংহার : বিগত কয়েক বছর আমাদের দেশে বই-মেলার জনপ্রিয়তা অনেক বেড়েছে। বাংলা একাডেমী আয়োজিত গত বছরের বই-মেলাগুলোই তার প্রমাণ। প্রতিবছরই এখানে ক্রেতা ও স্টলের সংখ্যা এবং বই ক্রয়-বিক্রয়ের পরিমাণ বাড়ছে। এটা বলার অপেক্ষা রাখে না যে, জিজ্ঞাসু মানুষদের অভাব-অভিযোগ যত বাড়বে, যতই দৈনন্দিন জীবনের ব্যস্ততা তাদের শৃঙ্খলিত করবে, ততই বই-মেলার জনপ্রিয়তা বাড়বে; ততই সেখানকার উদার উন্মুক্ত পরিবেশে তাঁরা খুঁজে পেতে চাইবেন মুক্তির স্বাদ।"
        }
      ]
    },
    {
      "number": "5",
      "uddipok": "বাংলাদেশের সামাজিক উৎসব।",
      "tag": "RB 16",
      "sub_questions": [
        {
          "label": "",
          "question": "",
          "explanation": "ভূমিকা : উৎসব মানুষের প্রাণের স্পন্দন । সমাজবদ্ধ জীব মানুষের চলমান জীবনে বৈচিত্র্য এনে দেয় উৎসব । বহুকাল আগে থেকেই আমাদের সমাজে নানা উপলক্ষ্যে উৎসব পালিত হয়ে আসছে। উৎসব আনন্দ-বিনােদনের মাধ্যম। এটি মানুষের মনকে প্রফুল্ল করে । তাই আমাদের সামাজিক জীবনে বিভিন্ন উৎসবের গুরুত্ব অপরিসীম । উৎসব : সাধারণভাবে উৎসব' কথাটির অর্থ হলাে আনন্দ বা জাঁকজমকপূর্ণ অনুষ্ঠান। এটি হলাে মানুষের আনন্দ প্রকাশ ও লাভের মাধ্যম । মূলত উৎসব বলতে এমন অনুষ্ঠানকে বােঝায়, যা অত্যন্ত জাঁকজমকপূর্ণভাবে ব্যাপক উৎসাহ-উদ্দীপনার মধ্য দিয়ে পালিত হয়। উৎসবের ধরন : বাংলাদেশে ব্যাপক উৎসাহ-উদ্দীপনার মধ্য দিয়ে বিভিন্ন উৎসব পালিত হয়। এসব উৎসব বাঙালি জাতির চেতনায় মিশে আছে। এসব উৎসবকে বিভিন্নভাবে ভাগ করা যায়। যেমন- ব্যক্তিগত উৎসব, পারিবারিক উৎসব, সামাজিক উৎসব, ধর্মীয় উৎসব, রাজনৈতিক উৎসব, সাংস্কৃতিক উৎসব, জাতীয় উৎসব, স্মরণােৎসব প্রভৃতি । বিভিন্ন দিবস বা উপলক্ষ্যকে সামনে রেখে মানুষ এসব উৎসব পালন করে আসছে। ব্যক্তিগত ও পারিবারিক উৎসব : মানুষের ব্যক্তিগত জীবনের কিছু বিষয় বা ঘটনা নিয়েও বিভিন্ন উৎসব পালন করার রীতি। আমাদের সমাজে প্রচলিত রয়েছে। আবার পারিবারিক বিভিন্ন উৎসব যেমন– বিবাহ, খতনা, সন্তানের অন্নপ্রাশন, নবান্ন প্ৰভতি উৎসব। পারিবারিক পরিবেশে অত্যন্ত জৌলুস করে পালন করা হয়। অনেক পরিবারে অনেক জাকজমকপূর্ণভাবে জন্মদিন পালন করে থাকে। আবার পরিবারের কারাে বিয়ে উপলক্ষ্যে সেই বাড়ি বা এলাকা হয়ে ওঠে উৎসবমুখর । সামাজিক উৎসব : সামাজিক উৎসব মূলত সর্বজনীন অনুষ্ঠান । এরূপ উৎসব বাঙালি জাতির ঐতিহ্যস্বরূপ। ঐতিহ্যগতভাবে সামাজিক উৎসবে সকল সম্প্রদায়ের মানুষ অংশ নেয়। বাংলাদেশের প্রধান সামাজিক উৎসব হলাে পহেলা বৈশাখ। বাংলা বছরের। প্রথম দিন পহেলা বৈশাখ উদযাপনে ধর্ম-বর্ণ নির্বিশেষে সকল শ্রেণির মানুষ উৎসবে মেতে ওঠে। পহেলা বৈশাখের সাথে মেলার সম্পর্ক সুনিবিড়। এ উপলক্ষ্যে দেশের বিভিন্ন স্থানে বৈশাখী মেলা বসে। মেলায় আয়ােজিত ঐতিহ্যবাহী হস্তশিল্প প্রদর্শনী, নাচ, গান, লাঠি খেলা, পুতুল নাচ, সার্কাস প্রভৃতি দর্শকদের আনন্দ দেয়। পহেলা বৈশাখকে আরও আকর্ষণীয় করে তােলার জন্য ঢাকা বিশ্ববিদ্যালয়ের চারুকলা ইনস্টিটিউটের ছাত্র-ছাত্রীরা বর্ণাঢ্য বৈশাখী মঙ্গল শােভাযাত্রার আয়ােজন করে। পহেলা বৈশাখের সাথে আরও দুটি অনুষ্ঠান সম্পৃক্ত। একটি হলাে পুণ্যাহ ও আরেকটি হলাে হালখাতা। পুণ্যাহ প্রাচীন জমিদারদের খাজনা আদায়ের অনুষ্ঠান। তাই জমিদারি প্রথা বিলুপ্ত হওয়ায় এ অনুষ্ঠান বিলুপ্ত হয়ে গেছে। আর হালখাতা অনুষ্ঠান এখনাে প্রচলিত আছে। ব্যবসায়ী সম্প্রদায়ের জন্য এটি একটি গুরুত্বপূর্ণ অনুষ্ঠান। পহেলা বৈশাখের হালখাতা অনুষ্ঠানে ব্যবসায়ীরা পুরাতন বছরের হিসাবের খাতা বাদ দিয়ে নতুন বছরের হিসাবের খাতা খােলে। দোকানপাট রঙিন কাগজ দিয়ে অত্যন্ত সুন্দর করে সাজানাে হয়। আর ক্রেতাদের মিষ্টি দ্রব্য দিয়ে আপ্যায়ন করা হয় ও বকেয়া টাকা তােলা হয় এ। দিনে। এছাড়াও ইংরেজি মাসের প্রথম দিন ইংরেজি নববর্ষ পালন করা হয় উৎসবমুখর পরিবেশে। নবান্ন উৎসব, বসন্তবরণ উৎসব, বর্ষাবরণ উৎসব, উপজাতিদের বিভিন্ন উৎসব ইত্যাদি সামাজিক উৎসব আমাদের সংস্কৃতির অঙ্গ হয়ে দাঁড়িয়েছে । বিয়ে একটি প্রাচীন সামাজিক প্রথা। বিয়েকে কেন্দ্র করে দুটি পরিবারের মধ্যে উৎসবমুখর পরিবেশের সৃষ্টি হয়। এছাড়া পাড়া-প্রতিবেশী, আত্মীয়-স্বজন। সকলের সম্মিলনে একটি প্রাণময় উৎসব হলাে বিয়ের অনুষ্ঠান। ধর্মীয় উৎসব : ধর্মীয় উৎসব সুপ্রাচীনকাল থেকে প্রচলিত হয়ে আসছে। বাংলাদেশে বিভিন্ন ধর্মীয় সম্প্রদায়ের লােক রয়েছে। প্রতিটি ধর্মীয় সম্প্রদায়ের আবার নিজস্ব বিভিন্ন উৎসব রয়েছে। বাংলাদেশের প্রধান ধর্মীয় সম্প্রদায় মুসলমান। মুসলমানদের প্রধান দুটি উৎসব হলাে ইদুল ফিতর ও ইদুল আজহা। দীর্ঘ একমাস সিয়াম সাধনার পর মুসলমানরা ইদুলফিতর উদ্যাপন করে। আর ইদুল-আজহায় পশু কোরবানি করা হয়। এছাড়াও মুসলমান সম্প্রদায়ের লােকেরা হজ, মহররম, হিজরি নববর্ষ, ঈদ-ই-মিলাদুন্নবি (সা.), শবে বরাত, শবে কদর প্রভৃতি উৎসব সাড়ম্বরে উদযাপন করে থাকে । হিন্দু সম্প্রদায়ের প্রধান ধর্মীয় উৎসব হলাে দুর্গাপূজা। এছাড়াও রয়েছে দোলযাত্রা, জন্মাষ্টমী, চৈত্রসংক্রান্তি, হােলি প্রভৃতি উৎসব । এসব উৎসব-অনুষ্ঠানে হিন্দুদের মধ্যে আনন্দের জোয়ার বয়ে চলে। বৌদ্ধ সম্প্রদায়ের সবচেয়ে বড় ধর্মীয় উৎসব বৌদ্ধ পূর্ণিমা। খ্রিষ্টান সম্প্রদায়ের সবচেয়ে বড়াে উৎসব যিশুখ্রিষ্টের জন্মদিন বা বড়ােদিন । এছাড়া ইস্টার সানডেতেও খ্রিষ্টানরা উৎসব পালন করে। সাংস্কৃতিক উৎসব : বাংলা সংস্কৃতি নিজস্ব বৈশিষ্ট্যে সমুজ্জ্বল। বাংলাদেশে বিভিন্ন সাংস্কৃতিক গােষ্ঠী বিভিন্ন সময় বিভিন্ন উপলক্ষ্যকে সামনে রেখে যে সংস্কৃতির চর্চা করে তা বােঝা যায় বাংলাদেশে পালিত বিভিন্ন সাংস্কৃতিক উৎসব দেখে । পহেলা বৈশাখ উপলক্ষ্যে রমনার বটমূলে উদ্যাপিত ছায়ানটের বর্ষবরণ উৎসব আমাদের সংস্কৃতির অবিচ্ছেদ্য অংশে পরিণত হয়েছে । একুশের বইমেলা, ঢাকা বইমেলা, রবীন্দ্র-নজরুল জন্মজয়ন্তী প্রভৃতি বাংলাদেশের প্রধান প্রধান সাংস্কৃতিক উৎসব । এছাড়া আলােচনা সভা, জ্ঞানচর্চামূলক বিভিন্ন প্রতিযােগিতা, কবিতা আবৃত্তি, প্রভৃতিও সংস্কৃতিকে দৃঢ় করে । সংস্কৃতিমান লােকেরা এসব উৎসব থেকে জ্ঞান ও আনন্দ লাভ করে। তাছাড়া জাতীয় চিত্রকলা প্রদর্শনী, আন্তর্জাতিক চলচ্চিত্র উৎসব, এশীয় চিত্রকলা প্রদর্শনী, লালনােৎসব, পিঠা উৎসব, ঘুড়ি উৎসব প্রভৃতি সাংস্কৃতিক অঙ্গনে নতুন মাত্রা যােগ করে। সাংস্কৃতিক এসব উৎসব বাংলা সংস্কৃতিকে আরও সমৃদ্ধ করে দেশকে উন্নতির দিকে নিয়ে যেতে সক্ষম। জাতীয় উৎসব : বাঙালি জাতির জাতীয় জীবনে সংঘটিত গুরুত্বপূর্ণ ঘটনাসমূহের স্মৃতি স্মরণ করে যে উৎসব পালন করা হয় তাই হলাে জাতীয় উৎসব। বাংলাদেশের জাতীয় উৎসব আমাদের স্বাধীনতা সংগ্রামের সাথে সম্পর্কিত। বাঙালি জাতির জাতীয় উৎসব হলাে ২৬শে মার্চ এবং ১৬ই ডিসেম্বর। ২৬শে মার্চ আমাদের স্বাধীনতা দিবস আর ১৬ই ডিসেম্বর বিজয় দিবস। এসব দিবস অত্যন্ত জাঁকজমকপূর্ণভাবে এদেশের মানুষ পালন করে। দল-মত নির্বিশেষে সকল শ্রেণির মানুষ এসব দিবস উদ্যাপনে অংশ নেয়। বাঙালি জাতির জীবনে এসব দিবস পরিণত হয়েছে জাতীয় উৎসবে। এসব উৎসব উপলক্ষ্যে বিভিন্ন সভা, সমাবেশ, সেমিনার, শােভাযাত্রার আয়ােজন করা হয়ে থাকে। তাছাড়াও বিভিন্ন স্থানে মেলা, ক্রীড়া প্রতিযােগিতা এবং বিভিন্ন প্রদর্শনীর আয়ােজন থাকে। ২১শে ফেব্রুয়ারি বাঙালি জাতির ইতিহাসে একটি স্মরণীয় অধ্যায় । এ দিবস বাঙালি জাতির জন্য এক শােকবিধুর দিবস। দিবসটি উপলক্ষ্যে বাংলা একাডেমি প্রাঙ্গণে মাসব্যাপী বইমেলার আয়ােজন করা হয়। এ বইমেলা আমাদের জন্য একটি জাতীয় উৎসব । জাতীয় উৎসবগুলােতে দেশের সকল শ্রেণির মানুষ দলবেঁধে অংশ নেয়। অর্থনীতিসংশ্লিষ্ট উৎসব : অর্থনীতির সাথে সম্পর্কিত উৎসবই হলাে অর্থনীতিসংশ্লিষ্ট উৎসব । এদিক থেকে বিচার করলে পহেলা বৈশাখে অনুষ্ঠিত পূণ্যাহ ও হালখাতা অর্থনীতিসংশ্লিষ্ট উৎসব। কেননা এ উৎসব নববর্ষসংশ্লিষ্ট অনুষ্ঠান হলেও এগুলাের মূল সুর অর্থনীতি।  অর্থনীতিসংশ্লিষ্ট অন্যতম উৎসব হলাে মে দিবস। বিশ্বের শ্রমজীবী মানুষদের অধিকার আদায়ের লক্ষ্যে দিবসটি উদযাপিত হয় । প্রতি বছর মে মাসের প্রথম দিন দিবসটি সারাবিশ্বের শ্রমজীবী মানুষেরা পালন করে। তাদের কাছে দিবসটির তাৎপর্য অনেক। এসব উৎসব ছাড়াও অর্থনীতিসংশ্লিষ্ট অন্যান্য উৎসব হলাে— পিঠা উৎসব, ফল উৎসব, মৎস্য উৎসব, ফসল কাটা উৎসব প্রভৃতি। স্মরণােৎসব : মহান ব্যক্তি ও মনীষীদের কীর্তি ও জীবনী স্মরণ করে যে উৎসব পালন করা হয় তাকে বলা হয় স্মরণােৎসব। মূলত প্রয়াত ব্যক্তিদের প্রতি শ্রদ্ধা নিবেদন, তাঁদের অবদান স্মরণ করা ও তাদের জন্য বিশেষ দোয়া করা হয় এসব স্মরণােৎসবে। বিশ্বকবি রবীন্দ্রনাথ ঠাকুর, জাতীয় কবি কাজী নজরুল ইসলামের জন্মবার্ষিকী উপলক্ষ্যে স্মরণােৎসব পালিত হয়। এ উপলক্ষ্যে জাতীয়ভাবে কয়েকদিনব্যাপী বিভিন্ন উৎসব ও কর্মসূচির আয়ােজন করা হয়। তাছাড়া লালন শাহ, বেগম রােকেয়া, ড. মুহম্মদ শহীদুল্লাহ, কায়কোবাদ, শিল্পী জয়নুল আবেদিন, হুমায়ন আহমেদ প্রমুখ ব্যক্তির জন্মবার্ষিকীতে বিভিন্ন অনুষ্ঠান ও আলােচনা সভার আয়ােজন করা হয়। অন্যদিকে, বাংলাদেশের রাজনৈতিক অঙ্গনে এমন কয়েকজন বিশিষ্ট ব্যক্তি অনেক অবদান রেখে গেছেন, যাদের ত্যাগের ফসল আমাদের এই স্বাধীনতা। তাদের জন্মবার্ষিকী বা মৃত্যুবার্ষিকী মহা আয়ােজনে পালন করা হয়। এরা হলেন- বঙ্গবন্ধু শেখ মুজিবুর রহমান, হােসেন শহীদ সােহরাওয়ার্দী, শেরে বাংলা এ কে ফজলুল হক, মওলানা আবদুল হামিদ খান ভাসানা, জিয়াউর রহমান প্রমুখ। তাছাড়া স্বাধীন বাংলাদেশের ইতিহাসে বিভিন্ন দিবস তাৎপর্যপূর্ণ। এসব দিবসেও বিভিন্ন কর্মসূচি পালিত হয়। যেমনবঙ্গবন্ধুর স্বদেশ প্রত্যাবর্তন দিবস, জাতীয় পতাকা উত্তোলন দিবস, অস্থায়ী সরকার গঠন দিবস প্রভৃতি। উৎসবের অসাম্প্রদায়িক চেতনা : উৎসব জাতি-ধর্ম-বর্ণ নির্বিশেষে অসাম্প্রদায়িক চেতনাকে লালন করে। সুখী ও সমৃদ্ধ দেশ গঠনের পূর্বশর্ত হলাে অসাম্প্রদায়িক সমাজ গঠন। আর এসব উৎসব মানুষকে অসাম্প্রদায়িক চেতনায় উদ্বুদ্ধ করে। সমাজে বসবাসকারী মানুষ একে অপরের সাথে মিলেমিশে বাস করে । ঈদ উৎসবে মুসলমানরা অন্য ধর্মের বন্ধু-বান্ধবদের আমন্ত্রণ জানায় । হিন্দুদের দুর্গাপূজা, সরস্বতী পূজা প্রভৃতি বড়াে উৎসবে হিন্দুরা অন্যান্য ধর্মাবলম্বীকে আমন্ত্রণ জানায়। খ্রিষ্টান ও বেদ্ধিরাও তাদের। উৎসবে সবাইকে দাওয়াত করে। এভাবে প্রতিটি ধর্মের লােকেরা পারস্পরিক সাহায্য-সহযােগিতার হাত বাড়িয়ে দেয়। ধর্মীয় চিন্তাধারার গণ্ডি পেরিয়ে সৌহার্দপূর্ণ এক সভ্য সমাজ গঠনে উদ্বুদ্ধ হয় । ব্যক্তিজীবনে উৎসবের প্রভাব : আধুনিক যান্ত্রিক জীবনে মানুষ কর্মচঞ্চল । মানুষ প্রতিনিয়ত ছুটে চলে কাজের পিছনে। জীবনের প্রতিটি পদে মানুষকে নানা সমস্যার সম্মুখীন হতে হয়। এভাবেই মানুষের জীবনের চাকা ঘুরে চলছে। ফলে মানুষের জীবন হয়ে ওঠে নিরানন্দময়। এই অবসাদগ্রস্ত ও একঘেয়েমিপূর্ণ জীবনের বিতৃষ্ণা থেকে রেহাই পেতে উৎসবের উপযােগিতা অপরিসীম। জীবনের প্রত্যেকটি মুহূর্ত হতাশা ও ব্যর্থতার মধ্যে কাটলেও আমরা যখন কোনাে উৎসবে অংশগ্রহণ করি তখন ক্ষণিকের জন্য হলেও আমরা তা ভুলে যাই। কিছু সময় আনন্দ অনুভব করি । আবার কিছু কিছু উৎসব আমাদের মানসিক যন্ত্রণা ও দুঃখ-কষ্টকে লাঘব করে মনকে সতেজ করে তােলে। আবার ধর্মীয় উৎসবগুলাে মানুষের মনে পবিত্রতা এনে দেয়। মূলত উৎসব ব্যক্তিজীবনে প্রশান্তি এনে দেয় ।\nজাতীয় জীবনে উৎসবের প্রভাব : জাতীয় জীবনেও উৎসবের প্রভাব অপরিসীম । জাতি-ধর্ম-বর্ণ নির্বিশেষে সকলের ঐক্যবদ্ধ প্রচেষ্টায় দেশের সমৃদ্ধি আনয়নের চেতনা জাগ্রত করতে উৎসবের প্রভাব অনেক। সামাজিক উৎসবগুলাে মানুষে মানুষে সম্প্রীতির বন্ধন দৃঢ় করে, মানুষের মধ্যে শ্রদ্ধাবােধ জাগ্রত করে। আবার কিছু সামাজিক অনুষ্ঠান বাঙালি সংস্কৃতিকে উজ্জীবিত করে জাতীয় সংহতি গড়ে তােলে। ফলে সকলে দেশের কল্যাণে একযােগে কাজ করার প্রেরণা লাভ করে ।\nউপসংহার : বাংলাদেশ নানা পালা-পার্বণ ও উৎসবের দেশ। এসব উৎসব শুধু আমাদের সংস্কৃতির অংশই নয়, জাতীয় পরিচয়ও বহন করে। সামাজিক বিভিন্ন উৎসব মানুষের ব্যক্তিজীবনকে প্রফুল্ল ও আনন্দিত করে জাতীয় অগ্রগতিকে ত্বরান্বিত করে।"
        }
      ]
    },
    {
      "number": "1",
      "uddipok": "(ক) বাংলা উচ্চারণের যে কোনো পাঁচটি নিয়ম লেখ।\nঅথবা,\n(খ) যে কোনো পাঁচটি শব্দের উচ্চারণ লেখ:\nঅধ্যক্ষ, প্রজ্ঞা, দুরন্ত, নিষিদ্ধ, পদ্য, ঔষধ, অনিঃশেষ, ভবিষ্যৎ।",
      "tag": "RB 16",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nনিচে বাংলা উচ্চারণের পাচটি নিয়ম দেওয়া হলো-\nক. শব্দের আদিতে যদি স্বাধীন অ কিংবা ব্যঞ্জনে যুক্ত-অ এর ই-কার কিংবা ঈ-কার এবং উ-কার কিংবা ঊ-কার থাকে, তবে উক্ত অ-এর উচ্চারণ ও- কারের মতো হয়। অতিমানব (ওতিমানব্‌), অংশীদার (ওশশিদার্)।\nখ. একাক্ষর (monosyllabic) শব্দের আ সবসময় দীর্ঘ হয়। যেমন- চাঁদ (ছাঁ-দ), বাঁশ (বা-শ্)\nগ. এ-কারযুক্ত একাক্ষরবিশিষ্ট ধাতুর সাথে আ-প্রত্যয় সংযুক্ত হলে এ সাধারণত স্বাভাবিকভাবে উচ্চারিত হয় অর্থাৎ এ-এর উচ্চারণ অবিকৃত থাকে। যেমন-এ, যে, রে, তে।\nঘ. পদের মধ্যে বা অন্তে ব-ফলা থাকলে যুক্ত-ব্যঞ্জনের উচ্চারণ দ্বিত্ব হয়। যেমন- পক্ক পোকক্), শাশ্বত (শাশতো)।\nঙ. পদের আদ্য ব্যঞ্জনের সাথে ম-ফলা যুক্ত হলে ঐ ম-এর উচ্চারণ হয় না, তবে ব্যঞ্জনটি ঈষৎ অনুনাসিক হয়। যেমন-স্মৃতি (স্মৃতি), শ্মশ্রু (শসরু)।\n(খ) উত্তরঃ\nশব্দ\nউচ্চারণ\nঅধ্যক্ষ\nওদ্ ধোক্ খো\nপ্রজ্ঞা\nপ্রোগ্ গাঁ\nদুরন্ত\nদুরন্ তো\nনিষিদ্ধ\nনিশিদ্ ধো\nপদ্য\nপদ্ দো\nঔষধ\nওউশধ্\nঅনিঃশেষ\nঅনিশ্ শেশ্\nভবিষ্যৎ\nভোবিশ্ শত্"
        }
      ]
    },
    {
      "number": "2",
      "uddipok": "(ক) বাংলা একাডেমি প্রণীত প্রমিত বাংলা বানানের পাঁচটি নিয়ম লেখ।\nঅথবা,\n(খ) যে কোনো পাঁচটি শব্দের বানান শুদ্ধ করে লেখ:\nইতিপূর্বে, কৃতীত্ব, মনোকষ্ট, মুর্ছনা, স্বরস্বতী, পৈত্রিক, বনস্পতি, আকাংখা।",
      "tag": "RB 16",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nবাংলা একাডেমি প্রণীত বাংলা বানানের পাঁচটি নিয়ম নিম্নরূপ : ক) যেসব শব্দে ই, ঈ বা উ, ঊ উভয় শুদ্ধ কেবল সেসব শব্দে ই বা উ এবং কার চিহ্ন িবা ু হবে। যেমন—পল্লী, ধরণি, শ্রেণি, সূচিপত্র, রচনাবলি ইত্যাদি। খ) রেফের পর ব্যঞ্জনবর্ণের দ্বিত্ব হবে না। যেমন—অর্জন, কর্ম, কার্য, সূর্য ইত্যাদি। গ) সন্ধির ক্ষেত্রে ক খ গ ঘ পরে থাকলে পূর্ব পদের অন্তস্থিত ম স্থানে ং হবে। যেমন—অহম্ + কার = অহংকার, সম্ + গীত = সংগীত ইত্যাদি। ঘ) শব্দের শেষে বিগর্স (ঃ) থাকবে না। যেমন—কার্যত, প্রথমত, প্রধানত, প্রায়শ, মূলত ইত্যাদি। ঙ) সব অতৎসম অর্থাৎ তদ্ভব, দেশি, বিদেশি, মিশ্র শব্দে কেবল ই, ঊ এবং এদের কারচিহ্ন ি বা ু ব্যবহার হবে। যেমন—আরবি, আসামি, ইংরেজি, বাঙালি, সরকারি, চুন ইত্যাদি।\n(খ) উত্তরঃ\nঅশুদ্ধ\nশুদ্ধ\nইতিপূর্বে\nইতঃপূর্বে\nকৃতিত্ত্ব\nকৃতিত্ব\nমনোকষ্ট\nমনঃকষ্ট\nমুর্ছনা\nমূর্ছনা\nস্বরস্বতী\nসরস্বতী\nপৈত্রিক\nপৈতৃক\nবনষ্পতি\nবনস্পতি\nআকাংখা\nআকাঙ্ক্ষা"
        }
      ]
    },
    {
      "number": "3",
      "uddipok": "(ক) আবেগ-শব্দ কাকে বলে? উদাহরণসহ বুঝিয়ে লেখ।\nঅথবা,\n(খ) নিচের অনুচ্ছেদ থেকে পাঁচটি সর্বনাম নির্বাচন কর:\nকবি কাজী নজরুলের জীবনের পরিণাম অত্যন্ত করুণ। মস্তিষ্কের পক্ষাঘাতে আক্রান্ত হয়ে ১৯৪২ সাল থেকেই তিনি ছিলেন জীবিত থেকেও মৃত। দীর্ঘকাল তিনি ছিলেন নির্বাক ও ভাবশূন্য। ১৯৭৬ সালে কবির জীবনপ্রদীপ নির্বাপিত হলে তার সমাধি রচিত হয় ঢাকা বিশ্ববিদ্যালয়ের মসজিদ প্রাঙ্গণে। গানে তিনি এ আশা ব্যক্ত করেছিলেন, \"মসজিদেরই পাশে আমায় কবর দিয়ো ভাই।\" তাঁর সে ইচ্ছা পূর্ণ হয়েছে।",
      "tag": "RB 16",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nযে শব্দের মাধ্যমে মনের নানা ভাব ও আবেগকে প্রকাশ করা হয়,তাকে আবেগ শব্দ বলে।\nপ্রকাশ অনুসারে আবেগ শব্দকে কয়েক ভাগে ভাগ করা যায়।যেমন:\nসিদ্ধান্তবাচক আবেগ শব্দ: এই জাতীয় আবেগ শব্দের সাহায্যে অনুমোদন প্রকাশ পায়। যেমন:বেশ,তাই হবে।\nপ্রশংসাবাচক আবেগ শব্দ: এ ধরনের আবেগ শব্দ প্রশংসা প্রকাশ করে। যেমন:বাঃ!বড় ভালো কথা বলেছ।\nবিরক্তিবাচক আবেগ শব্দ: এ ধরনের আবেগ শব্দ ঘৃণা প্রকাশ করে। যেমন:ছিঃ ছিঃ,তুমি এত নীচ!\nযন্ত্রণাবাচক আবেগ শব্দ: এ ধরনের আবেগ শব্দ আতঙ্ক প্রকাশ করে। যেমন:আঃ,কী আপদ।\nসম্বোধনবাচক আবেগ শব্দ: এ ধরনের আবেগ শব্দ আহবান করার ক্ষেত্রে ব্যবহৃত হয়। যেমন:হে বন্ধু,তোমাকে অভিনন্দন।\nবিস্ময়বাচক আবেগ শব্দ: এ ধরনের আবেগ আশ্চর্য হওয়ার ভাব প্রকাশ করে। যেমন:আরে,তুমি আবার এলে!\n(খ) উত্তরঃ\ni. তিনি, ii. তার, iii. সে, iv. এ, v. আমায়।"
        }
      ]
    },
    {
      "number": "4",
      "uddipok": "(ক) ব্যাসবাক্যসহ সমাস নির্ণয় করো (যেকোনো পাঁচটি):\nকালান্তর, হিতাহিত, ত্রিফলা, প্রগতি, ধর্মঘট, ঊর্ণনাভ, যথেষ্ট, বাগদত্তা।\nঅথবা, (খ) নিচের যেকোনো পাঁচটি শব্দের প্রত্যয়ের নামসহ প্রকৃতি ও প্রত্যয় নির্ণয় করো:\nঘাতক, দ্রাঘিমা, নায়ক, ঐহিক, শৈশব, সাহিত্য, চিরুনি, পানতা।",
      "tag": "BB 19,CTG.B 19,RB 19,CB 19,DB 17,CTG.B 17,DB 16,SB 16,RB 16",
      "sub_questions": [
        {
          "label": "",
          "question": "",
          "explanation": "ক) উত্তরঃ\nপ্রদত্ত শব্দ\nব্যাস বাক্য\nসমাসের নাম\nকালান্তর\nঅন্য কাল\nনিত্য সমাস\nহিতাহিত\nহিত ও অহিত\nদ্বন্দ্ব সমাস\nত্রিফলা\nতিন ফলের সমাহার\nদ্বিগু সমাস\nপ্রগতি\nপ্র (প্রকৃষ্ট রূপে)  যে গতি\nপ্রাদি সমাস\nধর্মঘট\nধর্ম রক্ষার্থে যে ঘট\nমধ্যপদলোপী কর্মধারয় সমাস\nঊর্ণনাভ\nঊর্ণা নাভিতে যার\nব্যাধিকরণ বহুব্রীহি সমাস\nযথেষ্ট\nইষ্টকে অতিক্রম না করে\nঅব্যয়ীভাব সমাস\nবাগদত্তা\nবাক দ্বারা দত্তা\nতৃতীয়া তৎপুরুষ সমাস\nখ) উত্তরঃ\nঘাতক, দ্রাঘিমা, নায়ক, ঐহিক, শৈশব, সাহিত্য, চিরুনি, পানতা\nগঠিত শব্দ\nপ্রকৃতি ও প্রত্যয়\nপ্রত্যয়ের নাম\nঘাতক\n\\sqrt{} ​ হন্ + অক\nকৃৎ প্রত্যয়\nদ্রাঘিমা\nদীর্ঘ + ইমন\nতদ্ধিত প্রত্যয়\nনায়ক\n\\sqrt{} ​ নী + অক\nকৃৎ প্রত্যয়\nঐহিক\nইহ + ইক\nতদ্ধিত প্রত্যয়\nশৈশব\nশিশু + ষ্ণ\nতদ্ধিত প্রত্যয়\nসাহিত্য\nসহিত + য\nতদ্ধিত প্রত্যয়\nচিরুনি\n\\sqrt{} ​ চির্ + অনি\nকৃৎ প্রত্যয়\nপান্তা\nপানি + তা\nতদ্ধিত প্রত্যয়"
        }
      ]
    },
    {
      "number": "5",
      "uddipok": "(ক) একটি সার্থক বাক্যের কী কী গুণ থাকা আবশ্যক? উদাহরণ লেখ।\nঅথবা,\n(খ) নির্দেশ অনুসারে বাক্যান্তর কর (যে কোনো পাঁচটি):\n(i) শিশুরা দূষণমুক্ত পরিবেশ চায় (নেতিবাচক)।\n(ii) এখন খাঁটি জিনিস সহজলভ্য নয় (অস্তিবাচক)।\n(iii) নারী ও শিশু নির্যাতনের বিরুদ্ধে প্রতিবাদ করতে আহ্বান জানাই (অনুজ্ঞাসূচক)\n(iv) পঞ্চাশের মন্বন্তরের ঘটনা ছিল অত্যন্ত ভয়াবহ (বিস্ময়সূচক)\n(v) রচনায় সহজবোধ্য শব্দ ব্যবহার করা উচিত (জটিল)\n(vi) তিনি আর নেই (যৌগিক)\n(vii) যেসব পশু মাংস খায়, তারা অত্যন্ত বলবান (সরল)।\n(viii) বাংলাদেশের চির স্থায়িত্ব কামনা করি (ইচ্ছাসূচক)।",
      "tag": "CCC 24,PCC 24,NDCD 24,DCC 24,ISCM 24,HC 24,RCPC 24,CPCR 24,DB 23,DIN.B 23,JB 23,RB 23,SB 23,BB 23,MB 23,CTG.B 23,CB 23,RCC 23,JGCC 23,NDCD 23,DRMC 23,MC 23,JCC 23,RCC 23,ISCM 23,HC 23,CC 23,FCC 23,BCC 23,CCC 23,SCC 23,RUMC 23,VNSC 23,RCC 23,DB 22,CB 22,SB 22,RB 22,JB 22,CTG.B 22,MB 22,DIN.B 22,BB 22,JB 19,BB 19,DIN.B 19,RB 19,CB 19,SB 19,All.B 18,CTG.B 17,BB 17,CB 17,DIN.B 17,RB 17,SB 19,CTG.B 16,DIN.B 16,DB 16,CB 16,JB 16,SB 16,BB 16,RB 16",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nবাক্য কাকে বলে?\nযে সুনিব্যস্ত পদসমষ্টি দ্বারা কোনো বিষয়ে বক্তার সম্পূর্ণ মনোভাব প্রকাশিত হয়। তাকে বাক্য বলে।\nযেমন, রহিম ফুটবল খেলে। এখানে বক্তার সম্পূর্ন মনোভাব প্রকাশিত হয়েছে।\nএকটি সার্থক বাক্যের কী কী গুণ থাকা আবশ্যক?\nভাষার বিচারে বাক্যের ৩টি গুণ থাকা আবশ্যক। সেগুলো হলো-\nআকাঙ্ক্ষা (Expectancy)।\nআসত্তি (Proximity)।\nযোগ্যতা (Propriety)।\nআকাঙ্ক্ষা কাকে বলে?\nবাক্যের অর্থ পরিষ্কারভাবে বোঝার জন্য এক পদের পর অন্য পদ শোনার যে ইচ্ছা তাকে আকাঙ্ক্ষা (Expectancy) বলে।\nযেমন, কেউ যদি ‘অর্থই অনর্থের’ বলে থেমে যায়। তাহলে বার্কের অর্থ অসম্পূর্ণ থেকে যাবে। বলতে হবে, ‘অর্থই অনর্থের মূল’। এখানে বাক্যের অর্থ পরিষ্কারভাবে বুঝা গেছে। এই বাক্যে ‘অর্থই অনর্থের’ বলার পর ‘মূল’ শব্দটি শোনার যে ইচ্ছা তাকে বাক্যের আকাঙ্কা বলে।\nআসত্তি কাকে বলে?\nবক্তার মনোভাব প্রকাশের জন্য বাক্যে শব্দগুলোকে এমনভাবে পর পর সাজাতে হবে যেন বক্তার সম্পূর্ন মনোভাব প্রকাশ করে। এতে যেন মনোভাব প্রকাশে বাধাগ্রস্ত না হয়।  বাক্যে অর্থসংগতি রক্ষার জন্য সুশৃঙ্খল পদবিন্যাসকে আসত্তি বলে।\nযেমন: করিম ছেলে ভালো খুব । এখানে মনোভাব প্রকাশিত হয়নি। বলতে হবে, করিম খুব ভালো ছেলে। ‘করিম ছেলে ভালো খুব ‘ এ বাক্যে পরপর শব্দগুলোকে সাজানো হলেও বক্তার সম্পূর্ণ মনোভাব প্রকাশিত হয়নি। ‘করিম খুব ভালো ছেলে’ এ বাক্যে পরপর শব্দগুলোকে সাজানো হয়েছে এবং বক্তার সম্পূর্ণ ভাব প্রকাশিত হয়েছে। সঠিক জায়গায় পরপর শব্দগুলো সাজানোকে আসত্তি বলে।\nযোগ্যতা কাকে বলে?\nবাক্যস্থিত পদসমূহের অর্থগত এবং ভাবগত মিলবন্ধনের নাম যোগ্যতা।\nযেমন: ‘সূর্য পশ্চিম দিকে উঠছে’ এই বাক্য তার যোগ্যতা হারিয়েছে। বলতে হবে ‘সূর্য পূর্ব দিকে উঠছে’।\nবি.দ্র: পরপর শব্দ বসালেই সঠিক বাক্য হবেনা। সঠিক বাক্য হতে হলে শব্দগুলোকে সঠিক জায়গায় বসাতে হবে যাতে মনের সম্পূর্ণ ভাব প্রকাশ পায় এবং বাক্যের অর্থগত এবং ভাবগত মিলবন্ধন হয়।\n(খ) উত্তরঃ\n(i) শিশুরা দূষণমুক্ত পরিবেশ চায় (নেতিবাচক)।\nউত্তর: শিশুরা দূষণযুক্ত পরিবেশ চায় না ।\n(ii) এখন খাঁটি জিনিস সহজলভ্য নয় (অস্তিবাচক)।\nউত্তর: এখন খাঁটি জিনিস দুর্লভ।\n(iii) নারী ও শিশু নির্যাতনের বিরুদ্ধে প্রতিবাদ করতে আহ্বান জানাই (অনুজ্ঞাসূচক)\nউত্তর: নারী ও শিশু নির্যাতনের বিরুদ্ধে প্রতিবাদ জানাও।\n(iv) পঞ্চাশের মন্বন্তরের ঘটনা ছিল অত্যন্ত ভয়াবহ (বিস্ময়সূচক)\nউত্তর: ওহ্ ! কী ভয়াবহ ছিল পঞ্চাশের মন্বন্তরের ঘটনা !\n(v) রচনায় সহজবোধ্য শব্দ ব্যবহার করা উচিত (জটিল)\nউত্তর: যেসব শব্দ সহজবোধ্য সেসবই রচনায় ব্যবহার করা উচিত ।\n(vi) তিনি আর নেই (যৌগিক)\nউত্তর: তিনি ছিলেন কিন্তু এখন আর নেই ।\n(vii) যেসব পশু মাংস খায়, তারা অত্যন্ত বলবান (সরল)।\nউত্তর: মাংসেভোজী  পশু অত্যন্ত বলবান ।\n(viii) বাংলাদেশের চির স্থায়িত্ব কামনা করি (ইচ্ছাসূচক)।\nউত্তর: বাংলাদেশ চিরস্থায়ী হোক।"
        }
      ]
    },
    {
      "number": "6",
      "uddipok": "(ক) যে কোনো পাঁচটি বাক্য শুদ্ধ করে লেখ:-\n(i) আকণ্ঠ পর্যন্ত ভোজনে স্বাস্থ্য হানী ঘটে।\n(ii) আসছে আগামীকাল কলেজ বন্ধ থাকবে।\n(iii) দশচক্রে ঈশ্বর। ভূত।\n(iv) বাংলাদেশ একটি উন্নতিশীল দেশ।\n(v) বৃক্ষটি সমূলসহ উৎপাটিত হয়েছে।\n(vi) মেয়েটি বিদ্বান কিন্তু ঝগড়াটে।\n(vii) আমি এই ঘটনা চাক্ষুষ প্রত্যক্ষ করেছি।\n(viii) উৎপন্ন বৃদ্ধির জন্য কঠোর পরিশ্রম প্রয়োজন।\nঅথবা ,\n(খ) নিচের অনুচ্ছেদটি শুদ্ধ করে লেখ:-\nএইবার স্যার আমাদের উপর রাগিয়া গিয়াছেন। সেদিন বল্লেন, তোমরা ম্যাট্রিক পাস করিয়া আসিলে কি করে? মুহূর্ত, মনীষি, দন্দ, বেবধান, নুপুর, বানিজ্য ইত্যাদি বানান পর্যন্ত ভুল কর। মনে রেখ এই সমস্ত ভুলের জন্য তোমাদের মাফ করা হবে না।",
      "tag": "RB 16",
      "sub_questions": [
        {
          "label": "",
          "question": "",
          "explanation": "(ক) উত্তরঃ\n(i) আকণ্ঠ পর্যন্ত ভোজনে স্বাস্থ্য হানী ঘটে।\nউত্তর: আকণ্ঠ ভোজনে স্বাস্থ্য হানী ঘটে।\n(ii) আসছে আগামীকাল কলেজ বন্ধ থাকবে।\nউত্তর: আগামীকাল কলেজ বন্ধ থাকবে।\n(iii) দশচক্রে ঈশ্বর ভূত।\nউত্তর: দশচক্রে ভগবান ভূত।\n(iv) বাংলাদেশ একটি উন্নতিশীল দেশ।\nউত্তর: বাংলাদেশ একটি উন্নয়নশীল দেশ।\n(v) বৃক্ষটি সমূলসহ উৎপাটিত হয়েছে।\nউত্তর: বৃক্ষটি সমূলে উৎপাটিত হয়েছে।\n(vi) মেয়েটি বিদ্বান কিন্তু ঝগড়াটে।\nউত্তর: মেয়েটি বিদূষী কিন্তু ঝগড়াটে।\n(vii) আমি এই ঘটনা চাক্ষুষ প্রত্যক্ষ করেছি।\nউত্তর : আমি এই ঘটনা প্রত্যক্ষ করেছি।\n(viii) উৎপন্ন বৃদ্ধির জন্য কঠোর পরিশ্রম প্রয়োজন।\nউত্তর: উৎপাদন বৃদ্ধির জন্য কঠোর পরিশ্রম প্রয়োজন।\n(খ) উত্তরঃ\nএবার স্যার আমাদের ওপর রেগে গেছেন। সেদিন বললেন, \"তোমরা ম্যাট্রিক পাস করে এলে কীভাবে? মুহূর্ত, মনীষী, দ্বন্দ্ব, ব্যবধান, নূপুর, বাণিজ্য ইত্যাদি বানান পর্যন্ত ভুল করো। মনে রেখো এসব ভুলের জন্য তোমাদের মাফ করা হবে না। আগামীদিনে সমস্যা হবে।\""
        }
      ]
    },
    {
      "number": "7",
      "uddipok": "(ক) যে কোনো দশটি শব্দের পারিভাষিক রূপ লেখ:-\nPlosive, Sabotage, Dialect, Legend, Copyright, Lien, By. election, Leap year, Bail, Census, Hostage, Subsidy, Phonetics, Cabinet, Agenda.\nঅথবা,\n(খ) নিচের অনুচ্ছদটি বাংলায় অনুবাদ কর:\nThe aim of education is to make a man fully fit for himself and the society. It means to develop the whole man who consists of body, mind and soul. It is education which aims at providing a child with opportunities so that it can bring to light its all latent qualities. An education man should be gentle, thoughtful, creative, kind, respectful, sympathetic and co-operative. If education offers no spiritual beauty, it has no value.",
      "tag": "RB 16",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nইংরেজি শব্দ\nপারিভাষিক শব্দ\nPlosive\nস্পষ্ট ধ্বনি\nSabotage\nঅন্তর্ঘাত\nDialect\nউপভাষা\nLegend\nকিংবদন্তি\nCopyright\nলেখকস্বত্ব\nLien\nপূর্বস্বত্ব\nBy-election\nউপনির্বাচন\nLeap year\nঅধিবর্ষ\nBail\nজামিন\nCensus\nআদমশুমারি\nHostage\nজিম্মি\nSubsidy\nভুর্তুকি\nPhonetics\nধ্বনিবিজ্ঞান\nCabinet\nমন্ত্রিপরিষদ\nAgenda\nআলোচ্যসূচি\n(খ) উত্তরঃ\nবঙ্গানুবাদ: শিক্ষার উদ্দেশ্য একজন মানুষকে তার নিজের এবং সমাজের জন্য সম্পূর্ণ উপযোগী করে গড়ে তোলা। এটি শরীর, মন ও আত্মা দ্বারা গঠিত একজন পরিপূর্ণ মানুষের উন্নয়নকে বোঝায়। এটিই শিক্ষা যা শিশুদের সুযোগ প্রদান করে যেন সে তার সুপ্ত সকল গুণকে আলোকিত করতে পারে। একজন শিক্ষিত মানুষের ভদ্র, ভাবুক, সৃষ্টিশীল, দয়ালু, শ্রদ্ধাশীল, সহানুভূতিশীল এবং সহযোগী হওয়া উচিত। শিক্ষা যদি আত্মিক সৌন্দর্য সৃষ্টি করতে না পারে তবে তার কোনো মূল্য নেই।"
        }
      ]
    },
    {
      "number": "8",
      "uddipok": "(গ) “আন্তর্জাতিক মাতৃভাষা দিবস” বিষয়ে একটি রচনা লেখ",
      "tag": "BMARPC 24,ACC 24,MC 24,AHC 24,CTGC.B,SCC 24,NDCM 24,DCC 24,VNSC 24,BAFSC 24,BNMPC 24,NGDC 24,GECP 24,NDCD 24,DCC 24,RCPC 24,CPCR 24,DB 23,DIN.B 23,JB 23,RB 23,BB 23,CTG.B 23,CB 23,NDCD 23,DRMC 23,MC 23,RCC 23,MGCC 23,DC 23,CCC 23,RUMC 23,VNSC 23,RCC 23,DB 22,BB 22,DB 19,DIN.B 19,CTG.B 19,RB 19,SB 19,All.B 18,BB 17,RB 17,JB 17,SB 19,CTG.B 16,DIN.B 16,JB 16,SB 16,BB 16,RB 16",
      "sub_questions": [
        {
          "label": "",
          "question": "",
          "explanation": "ভূমিকা\nমানুষ ভাবের বিনিময় করে ভাষার মাধ্যমে। এ ভাষার গুণেই পৃথিবীর সকল প্রাণী থেকে মানুষ স্বতন্ত্র মর্যাদার অধিকারী। মানুষ তার হাসি আনন্দ দুঃখ বেদনা সবকিছুই প্রকাশ করে ভাষার মাধ্যমে। মাতৃভাষা ছাড়া তৃপ্তি মিটিয়ে মনের ভাব প্রকাশ করা যায় না। মাতৃভাষার এ গুরুত্বের কথা ভেবেই পৃথিবীর প্রায় সবদেশেই প্রাথমিক শিক্ষা শুরু হয় মাতৃভাষার মাধ্যমে। মাতৃভাষার ভেতর দিয়েই শিশুর মনে স্বদেশপ্রেমের সূত্রপাত ঘটে। আমাদের মাতৃভাষা বাংলা। বিদেশি শাসকরা এ ভাষাকে যুগে যুগে পদানত করতে চেয়েছে। তার বিরুদ্ধে রুখে দাঁড়িয়েছে এদেশের মানুষ। করেছে ভাষা আন্দোলন। অনেক রক্ত ঝরেছে। ১৯৫২ সালের একুশে ফেব্রুয়ারিতে অকাতরে জীবন দিয়ে তার বিনিময়ে প্রতিষ্ঠিত হয়েছে বাংলা ভাষার মর্যাদা। একুশে ফেব্রুয়ারি আজ আন্তর্জাতিক মাতৃভাষা দিবস হিসেবে স্বীকৃত।\nভাষা আন্দোলনের সংক্ষিপ্ত ইতিহাস\n১৯৪৭ সালের দেশবিভাগের মাধ্যমে পাকিস্তান সৃষ্টি হওয়ার পর থেকে পাকিস্তানের কেন্দ্রীয় সরকার পূর্ব পাকিস্তান অর্থাৎ বাংলাদেশের শিক্ষা শিল্প সংস্কৃতিকে ধ্বংস করার চেষ্টা চালায় যার পরিপ্রেক্ষিতে সৃষ্টি হয় ভাষা আন্দোলন। বাঙালির মাতৃভাষা বাংলাকে রাষ্ট্রভাষার মর্যাদায় প্রতিষ্ঠা করার জন্য ১৯৪৮ সাল থেকে ১৯৫২ সাল পর্যন্ত যে আন্দোলন হয়েছে তাকে ভাষা আন্দোলন বলা হয়। ১৯৪৮ সালের ২৩ ফেব্রুয়ারি করাচিতে পাকিস্তান গণপরিষদের প্রথম অধিবেশন শুরু হয়েছিল। সেখানে গণপরিষদের ভাষা হিসেবে গৃহীত হয় উর্দু এবং ইংরেজি। বাংলাকেও গণপরিষদের ভাষা হিসেবে গ্রহণের দাবি জানানো হয়। কিন্তু পাকিস্তানের প্রধানমন্ত্রী লিয়াকত আলী খানসহ মুসলিম লীগের নেতারা এর বিরোধিতা করেন। ফলে ২ মার্চ ঢাকায় ফজলুল হক মুসলিম হলে এক সভায় বাংলা ভাষার পক্ষে সর্বদলীয় সংগ্রাম পরিষদ গঠন করা হয়। এ পরিষদ ১৯৪৮ সালের ১১ মার্চ সাধারণ ধর্মঘট আহ্বান করে এবং ছাত্ররা শোভাযাত্রা নিয়ে রাজপথে নামে। শোভাযাত্রায় পুলিশ নির্বিচারে গুলি ও লাঠিচার্জ করলে অনেক ছাত্র মারাত্মকভাবে আহত হয়। এর প্রতিবাদে ১৩ মার্চ ঢাকা বিশ্ববিদ্যালয় ও অন্যান্য শিক্ষাপ্রতিষ্ঠানে ধর্মঘট পালন এবং ১৫ মার্চ পর্যন্ত এ ধর্মঘট অব্যাহত রাখার সিদ্ধান্ত নেওয়া হয়। ১৯৪৮ সালের ১৯ মার্চ পাকিস্তানের গভর্নর জেনারেল মোহাম্মদ আলী জিন্নাহ প্রথম ঢাকায় আসেন। তিনি ২১ মার্চ রেসকোর্স ময়দানে (বর্তমানে সোহরাওয়ার্দী উদ্যান) এক জনসভায় ঘোষণা করলেন Urdu and only Urdu will be the State Language of Pakistan. এর প্রতিবাদে ২৬ মার্চ ঢাকায় ধর্মঘট পালিত হয়। ১৯৪৮ সালের ১১ সেপ্টেম্বর জিন্নাহর মৃত্যুর পর ১৮ নভেম্বর ঢাকায় আসেন প্রধানমন্ত্রী লিয়াকত আলী খান। এর আগের দিন ঢাকায় গঠিত হয় রাষ্ট্রভাষা কর্মপরিষদ। ১৯৫০ সালে গণপরিষদে ভাষণ দিতে গিয়ে জিন্নাহকে অনুসরণ করে লিয়াকত আলী খান বললেন দুই হবে পাকিস্তানের রাষ্ট্রভাষা। এর প্রতিবাসে ঢাকার রাজপথ গরম হয়ে ওঠে এবং ৩০ জানুয়ারি পালিত হয় ধর্মঘট। ১৯৫২ জনরোষের ভয়ে ২০ ফেব্রুয়ারি থেকে এক মাসের জন্য ঢাকা জেলার সর্বত্র ধর্মঘট জনসভা শোভাযাত্রা নিষিদ্ধ করে ১৪৪ ধারা জারির ঘোষণা দেয়। কিন্তু ছাত্ররা ১৪৪ ধারা ভঙ্গ করে রাজপথে নামলে পুলিশ নির্মমভাবে গুলিবর্ষণ করে। পুলিশের গুলিতে শহিদ হন রফিক জব্বার সালাম বরকত এবং নাম না জানা আরও অনেকে। শহিদদের স্মৃতিকে স্মরণীয় করে রাখার জন্য শহিদ মিনার নির্মাণ করা হয় এবং ২১ ফেব্রুয়ারিকে জাতীয় মর্যাদায় পালন করা হয় শহিদ দিবস হিসেবে।\nআন্তর্জাতিক মাতৃভাষা দিবসের স্বীকৃতি\n১৯৯৯ সালের ১৭ নভেম্বর ফ্রান্সের প্যারিসে ইউনেস্কোর সাধারণ পরিষদ ২১ ফেব্রুয়ারিকে আন্তর্জাতিক মাতৃভাষা দিবস হিসেবে স্বীকৃতি দিয়েছে। বাঙালি জাতির জন্য এ এক বিরাট গৌরব। একদিকে সারা বিশ্বের মানুষ জানতে পারবে বাংলাদেশ নামে একটি দেশের কথা বাঙালি জাতি ও বাংলা ভাষার কথা অন্যদিকে ক্ষুদ্র ক্ষুদ্র দেশের ভাষাগুলো মর্যাদা লাভের পথ খুঁজে পাবে। বলা যায় ভাষার আগ্রাসনের বিরুদ্ধে আন্তর্জাতিক মাতৃভাষা দিবস এক বিরাট ভূমিকা পালন করবে।\nমাতৃভাষা ও বর্তমান বাংলাদেশ\nবাংলাদেশ বরাবরই নিজের মাতৃভাষার রক্ষার প্রতি অপরের তুলনায় অধিক সচেতন এবং প্রতিজ্ঞাবদ্ধ। যে ভাষাকে রক্ষার জন্য জীবন দিয়েছিল শত শত তরুণ হাজারো প্রাণ ঝরে গিয়েছিল অকালে সেই ভাষার রক্ষার ক্ষেত্রে বাংলাদেশের ভূমিকা অনস্বীকার্য। দক্ষিণ এশিয়ার বুকে ক্ষুদ্র এই দেশটির মাতৃভাষা বাংলা বাংলা ভাষাকে এই দেশ নিজের মায়ের মত করে ভালোবাসে। বলা হয়ে থাকে বাংলা ভাষার সংস্কৃতি ও কৃষ্টিকে পরম যত্নে বাংলাদেশ বাঁচিয়ে রেখেছে। বাংলাদেশের জাতীয় ভাষা হিসেবে বাংলা পৃথিবীর বুকে নিজের এক অন্যতম স্থান করে নিয়েছে। বাংলাদেশ প্রমাণ করে দিয়েছে এই ভাষার অবলম্বনকারী মানুষ নিজের সংস্কৃতি এবং কৃষ্টিকে রক্ষায় রক্ত ঝরাতেও পিছুপা হয়না।\nমাতৃভাষার বিকৃতি ও অবজ্ঞা\nবর্তমান যুগে বিশ্বব্যাপী অপসংস্কৃতির ব্যাপক চর্চায় ছাড় পায়নি মাতৃভাষাও। এ কথা সত্য যে ভাষা হল মানুষের ভাব প্রকাশের একটি প্রাণবন্ত ও প্রগতিশীল মাধ্যম। পৃথিবীর প্রত্যেকটি ভাষার মধ্যে অন্য অনেক ভাষার প্রভাব সর্বদাই লক্ষ্য করা যায়। কিন্তু তা বলে নিজের মাতৃভাষাকে বিকৃত করে অন্য ভাষা থেকে ধার করা শব্দবন্ধের সংযোজন কখনোই গ্রহণযোগ্য হতে পারে না। একবিংশ শতাব্দীর এই বিশ্বায়নের কালে মানুষ যতই বিশ্ব নাগরিক হতে চাইছে নিজের মাতৃভাষার প্রতি অবজ্ঞা ততই বেড়ে চলেছে। আমাদের মনে রাখা দরকার নিজের মাতৃভাষাকে ভালো না বাসলে কোন মানুষ পৃথিবীর অন্য কোন ভাষাকে আদর্শরূপে আয়ত্ত করতে পারে না। মাতৃভাষা কোন একটি জনগোষ্ঠীর ঐতিহাসিক ঐতিহ্য এবং সংস্কৃতিকে ধারণ করে।তদপুরি সার্বিক সামাজিক চরিত্রকে গড়ে তোলার ক্ষেত্রেও মাতৃভাষার অবদান সবচেয়ে বেশি। তাই কোন সমাজে মাতৃভাষায় অপসংস্কৃতির অনুপ্রবেশ ভাষার বিকৃতি এবং অবজ্ঞা সমাজের নৈতিক অবক্ষয় ডেকে আনে, যা পরবর্তীতে একটি জনগোষ্ঠীর পতনের কারণ হয়ে দাঁড়ায়।\nমাতৃভাষা দিবসের আনন্দ উৎসব\nমহান একুশে ফেব্রুয়ারি আন্তর্জাতিক মাতৃভাষা দিবসের স্বীকৃতি পাওয়ায় সরকারের শিক্ষা মন্ত্রণালয় মাতৃভাষা দিবস উৎসবের আয়োজন করে ১৯৯৯ সালের ৭ ডিসেম্বর। উৎসবটি পালিত হয় ২০০০ সালের ২১ ফেব্রুয়ারি ঢাকার ঐতিহাসিক পল্টন ময়দানে।একুশ আমাদের অহংকার একুশ পৃথিবীর অলঙ্কার অমর একুশ অজয় হয়েছে–এরকম অজস্র কথা কবিতা গদ্য নৃত্যছন্দে জমজমাট আনন্দ উৎসবের মধ্যে পালিত হয় আন্তর্জাতিক মাতৃভাষা দিবস। আন্তর্জাতিক স্বীকৃতি উপলক্ষে দিনভর রাষ্ট্রীয় উদ্যোগে আনন্দ শোভাযাত্রা আলোচনা নৃত্য সংগীত আবৃত্তি ইত্যাদি সাংস্কৃতিক অনুষ্ঠানের আয়োজন করা হয়। রাজধানী ঢাকা ছাড়াও দেশের বিভিন্ন জেলা ও উপজেলা পর্যায়ে পালিত হয় এ উৎসব।\nভাষা আন্দোলনের আদি কথা\nপাকিস্তান সৃষ্টির পূর্বমূহুর্তে আলীগড় মুসলিম বিশ্ববিদ্যালয়ের তৎকালীন উপাচার্য ড জিয়াউদ্দিন উর্দুকে পাকিস্তানের একমাত্র রাষ্ট্রভাষা করার প্রস্তাব উপস্থাপ করেন। পূর্ববঙ্গ থেকে ড মুহম্মদ শহীদুল্লাহ এ প্রস্তাবের ঘোর বিরোধিতা করেন এবং বাংলাকে রাষ্ট্রভাষা করার দাবি উত্থাপন করেন (১১ শ্রাবণ ১৩৫৪ বঙ্গাব্দ)। এভাবেই ভাষা আন্দোলনের সূত্রপাত ঘটে।\nরাষ্ট্রভাষা হিসেবে বাংলা ভাষার স্বীকৃতি\n১৯৫২ সালের ২১ ফেব্রুয়ারিতে সংঘটিত মর্মান্তিক হত্যাকাণ্ডের খবর সারা দেশে বিদ্যুৎবেগে পৌঁছে যায় এবং দেশবাসী প্রচণ্ড বিক্ষোভে ফেটে পড়ে। অতঃপর পাকিস্তান সরকার বাংলাকে রাষ্ট্রভাষা হিসেবে স্বীকৃতি দিতে বাধ্য হয়। ১৯৫৬ সালের সংবিধানে সরকার বাংলাকে রাষ্ট্রভাষা হিসেবে অনুষ্ঠানিকভাবে স্বীকৃতি দেয়।\nবিশ্বের বিভিন্ন দেশে আন্তর্জাতিক মাতৃভাষা দিবস পালন\n২০০০ সালের একুশে ফেব্রুয়ারি বাংলাদেশের মানুষের জন্য একটি স্মরণীয় দিন।বাংলা ভাষাকে জাতীয় মর্যাদায় প্রতিষ্ঠিত করার জন্য ১৯৫২ সালের ২১ ফেব্রুয়ারিতে যারা জীবন দিয়েছেন তাঁদের উদ্দেশ্যে শ্রদ্ধা নিবেদনের জন্য সারা দেশের বিভিন্ন শ্রেণির মানুষ ছুটে যায় শহিদ মিনারে। জাতিসংঘের মহাসচিব এ দিবসটি পালন উপলক্ষে বাংলাদেশের তৎকালীন প্রধানমন্ত্রীর কাছে বার্তা প্রেরণ করেন। বাংলাদেশ ছাড়াও বিশ্বের বিভিন্ন দেশ এবারই প্রথম আন্তর্জাতিক মাতৃভাষা দিবসটি উদযাপন করে। তাই বাংলাদেশের ইতিহাসে এ দিনটি অব্যয় ও অক্ষয় হয়ে থাকবে।\nআন্তর্জাতিক মাতৃভাষা দিবসের প্রেক্ষাপট\nআন্তর্জাতিক মাতৃভাষা দিবসের প্রেক্ষাপটকে গোড়া থেকে বোঝার জন্য আমাদের ফিরে যেতে হবে সেই ১৯৫২ খ্রিস্টাব্দেরও আগে। স্বাধীন বাংলাদেশ প্রতিষ্ঠিত হয়নি তখনো। সেই সময়ে ভারতবর্ষ থেকে সদ্য বিভক্ত হয়ে যাওয়া পাকিস্তানের মধ্যে পূর্ব পাকিস্তান রূপে পরিচিত ছিল আজকের গৌরবময় বাংলাদেশ। পাকিস্তানের প্রধান তথা বৃহত্তর অংশের জনগোষ্ঠী মূলত উর্দু ভাষাভাষী হলেও পূর্ব পাকিস্তানের মাতৃভাষা ছিল বাংলা। কিন্তু দুর্ভাগ্যজনকভাবে পাকিস্তানের শাসকগোষ্ঠী এই অঞ্চলের মানুষদের ওপর জোর করে উর্দু ভাষা চাপিয়ে দিতে চায়। মাতৃভাষার সাথে জড়িয়ে থাকে বহু প্রাচীন ইতিহাস ঐতিহ্য এবং আবেগ। কোন ভাষার বিস্তৃতির সাথে সেই ভাষাগোষ্ঠীর ঐতিহ্য ও আবেগেরও বিস্তৃতি ঘটে। তাই স্বাভাবিক ভাবেই জোর করে উর্দু চাপিয়ে দেওয়ার প্রতিবাদে আন্দোলনে ফেটে পড়ে তৎকালীন পূর্ব পাকিস্তান। ১৯৪৭ এ দেশবিভাগের পর থেকেই বাংলা ভাষার ওপর জোর জুলুম তীব্রতর হতে থাকে। এর প্রতিবাদে তীব্র হয় ভাষা আন্দোলনও।\n১৯৫২ তে তা চরম আকার নেয়। ওই বছরের একুশে ফেব্রুয়ারি বাংলাকে পূর্ব পাকিস্তানের অন্যতম রাষ্ট্রভাষা করার দাবিতে আন্দোলনরত তরুণ ছাত্র ছাত্রীদের ওপর পুলিশের নির্মম গুলিবর্ষণে কয়েকটি তাজা প্রাণ অকালে ঝরে যায়। এদের মধ্যে অন্যতম হলো রফিক জব্বার সালাম শফিউল বরকত সহ অনেকেই। বাংলাদেশের ইতিহাসে এই দিনটি শহীদ দিবস হিসেবে চিহ্নিত হয়ে আছে। এই মহান দিনটিকে স্মরণ করেই ২০১০ খ্রিস্টাব্দ থেকে জাতিসংঘ এই দিনে বিশ্বব্যাপী আন্তর্জাতিক মাতৃভাষা দিবস পালনের উদ্যোগ গ্রহণ করে।\nআন্তর্জাতিক মাতৃভাষা দিবস প্রতিষ্ঠার উদ্যোগ\nইতিহাসে যতদূর জানা যায় তা হল আন্তর্জাতিক মাতৃভাষা দিবসের প্রতিষ্ঠার জন্য সর্বপ্রথম উদ্যোগ গ্রহণ করেন কানাডার ভেঙ্কুভারে বসবাসকারী দুই বাঙালি রফিকুল ইসলাম এবং আব্দুস সালাম। তাদের সার্বিক উদ্যোগে প্রথমে প্রতিষ্ঠিত হয় মাদার ল্যাঙ্গুয়েজ লাভারস অব দ্য ওয়ার্ল্ড নামে একটি সংগঠন। এরপর আরও নানা সুধীজনের সহযোগিতায় বিভিন্ন ওঠাপড়ার শেষে ১৯৯৯ সালের ১৭ই নভেম্বর অনুষ্ঠিত ইউনেস্কোর প্যারিস অধিবেশনে ২১শে ফেব্রুয়ারিকে আন্তর্জাতিক মাতৃভাষা দিবস হিসেবে ঘোষণার প্রস্তাব উত্থাপন করা হয়। সেই অধিবেশনেই মোট ১৮৮টি দেশের সমর্থন সহযোগে প্রস্তাবটি পাশ হলে তার পরের বছর থেকে ফেব্রুয়ারি মাসের ২১ তারিখে জাতিপুঞ্জের সদস্য দেশগুলিতে যথাযথ মর্যাদায় আন্তর্জাতিক মাতৃভাষা দিবস পালিত হয়ে আসছে। এরপরে ২০১০ সালের একুশে অক্টোবর সাধারণ পরিষদের ৬৫তম অধিবেশনে জাতিপুঞ্জ স্বয়ং একুশে ফেব্রুয়ারিকে আন্তর্জাতিক মাতৃভাষা হিসেবে পালনের উদ্যোগ নেয়। এই প্রস্তাবটি উত্থাপন করেছিল বাংলাদেশ। তার পরের বছর মে মাসে জাতিপুঞ্জের ১১৩ সদস্য বিশিষ্ট তথ্য বিষয়ক কমিটিতে উক্ত প্রস্তাবটি সর্বসম্মতিক্রমে পাস হয়। আন্তর্জাতিক মাতৃভাষা দিবসের প্রতিষ্ঠা পূর্ণতা লাভ করে।\nমাতৃভাষা ও সাহিত্য\nমাতৃভাষা এবং সাহিত্যচর্চা পরস্পর ওতপ্রোতভাবে জড়িত। এই বক্তব্যটির প্রকৃত অর্থকে বুঝতে গেলে সর্বপ্রথম আমাদের সাহিত্যের স্বরূপ অনুধাবন করতে হবে। সাহিত্য হল আমাদের মনের ভেতরকার সেই সব কল্পনা যাকে আমরা ভাষার মাধ্যমে জীবন্ত রূপ দিতে চাই। এ বিশ্বে যা কিছু প্রাকৃতিক এবং স্বাভাবিক তা কিছুই সুন্দর। মানুষ স্বাভাবিকভাবে নিজের মনের অন্দরমহলে সাহিত্যিক কল্পনার রূপ দান করে আপন মাতৃভাষায় চিন্তার মাধ্যমে। তাই কোন মানুষ যদি নিজের মাতৃভাষায় দুর্বল হয় তার পক্ষে সমৃদ্ধ সাহিত্যকে রূপ দান করা কঠিন হয়ে দাঁড়ায়। এমন সাহিত্য গড়ে উঠলেও তা নিজের স্বাভাবিকত্ব হারিয়ে সুন্দরকে পাশ কাটিয়ে হয়ে পড়ে দুর্বল। খেয়াল করলে দেখা যাবে এই পৃথিবীতে বিশ্বমানের যত সাহিত্য সৃষ্টি হয়েছে প্রত্যেকটির পিছনে লেখক বা লেখিকার মাতৃভাষার অবদান সবথেকে বেশি। কারণ নিজের মাতৃভাষায় যত স্নিগ্ধ বা নির্মল ভাবে চিন্তা করা যায় পৃথিবীর অন্য কোন ভাষায় অসীম জ্ঞান থাকলেও আবেগের অভাব হেতু চিন্তার সেই স্নিগ্ধতা বা গভীরতা কোনটাই আসেনা।\n২১-এর দীক্ষা\nশুধু মাত্র উৎসবের মধ্যে একুশকে সীমাবদ্ধ রাখা মোটেই আমাদের কাম্য হতে পারে না। একুশ আমাদের যে শিক্ষা দিয়েছে তা আমাদের দীক্ষা হিসেবে নিতে হবে। একুশ হবে আমাদের কর্মচাঞ্চল্যের উদ্দীপনা। ২১ এর সত্যিকার ইতিহাস আমাদের নতুন প্রজন্মের কাছে তুলে ধরতে হবে। বাংলাভাষার বিকাশ ঘটানোর জন্য আমাদের সর্বদা সচেষ্ট থাকতে হবে। যে লক্ষ্যে আমাদের দেশের মেধাবী ছাত্ররা জীবন দিয়ে গেছে সেই লক্ষ্য অর্জনের জন্য আমাদেরই পদক্ষেপ নিতে হবে।\nআন্তর্জাতিক মাতৃভাষা দিবস ও বাংলাদেশের গুরুত্ব\nআজ আমরা বুক ফুলিয়ে বলতে পারি আমরাই প্রথম জাতি বাংলা ভাষাকে রাষ্ট্রীয় মর্যাদায় প্রতিষ্ঠিত করার জন্য রক্ত দিয়েছি অকাতরে জীবন দিয়েছি। মাতৃভাষার জন্য রক্ত এবং জীবন দেওয়ার ইতিহাস পৃথিবীতে আর নেই। সেই রক্ত বৃথা যায় নি। বিশ্ববাসী স্বীকৃতি দিয়েছে আমাদের মাতৃভাষাকে। একুশে ফেব্রুয়ারি আন্তর্জাতিক মাতৃভাষা দিবস হিসেবে স্বীকৃতি লাভের সাথে সাথে বাংলাদেশের গুরুত্বও বৃদ্ধি পেল আন্তর্জাতিক পর্যায়ে। সেই সাথে বাংলা ভাষা হলো গৌরবের ভাষা।একুশে ফেব্রুয়ারি আন্তর্জাতিক মাতৃভাষা দিবস হিসেবে স্বীকৃতির মধ্য দিয়ে বাঙালির সংগ্রামের ও আত্মত্যাগের ঘটনা বাংলাদেশের ভৌগোলিক সীমানা অতিক্রম করে আন্তর্জাতিক রূপ লাভ করল। আন্তর্জাতিক মাতৃভাষা দিবস পালনের মাধ্যমে বিশ্ববাসী অনুভব করতে সক্ষম হবে মাতৃভাষা একটি দেশের জাতিসত্তার প্রধান বিবেচ্য বিষয়। তাই যখনই তাদের মাতৃভাষার ওপর কোনো আঘাত আসবে তখনই তারা আত্মপ্রত্যয়ী হয়ে উঠবে তাদের মাতৃভাষাকে রক্ষা করার জন্য। এর সাথে গুরুত্বের সাথে স্মরণীয় হয়ে থাকবে বাংলা ভাষা ও বাংলাদেশের নাম।\nমাতৃভাষা দিবস প্রসঙ্গে বাংলাদেশ সরকারের গৃহীত পদক্ষেপ\nমাতৃভাষা দিবসের সঠিক ইতিহাস বিশ্বের দরবারে তুলে ধরার জন্য বাংলাদেশ সরকার কয়েকটি পদক্ষেপ গ্রহণ করেছেন। গৃহীত পদক্ষেপগুলো নিম্নরূপ-\n১. মাতৃভাষা গবেষণা কেন্দ্র স্থাপনের সিদ্ধান্ত\nআমাদের মাতৃভাষাকে নিয়ে গবেষণা এবং পৃথিবীর সকল মাতৃভাষাকে রক্ষা করার জন্য বাংলাদেশ সরকার একটি l8মাতৃভাষা চর্চা ও গবেষণা কেন্দ্র প্রতিষ্ঠা করার পদক্ষেপ গ্রহণ করেছে। গোটা বিশ্বের পাঁচ ছয় হাজার মাতৃভাষার কোনটিই যেন হারিয়ে না যায় এ কেন্দ্রে সেই ব্যবস্থা করা হবে। ব্যবস্থা থাকবে বিভিন্ন ভাষা শিক্ষার। ফলে এ কেন্দ্র একদিন বিশ্বের সকল মাতৃভাষা সংরক্ষণে সহায়ক হবে। এজন্য বাংলাদেশসহ পৃথিবীর অন্যান্য দেশ থেকে ভাষাতত্ত্ববিদ তুলনামূলক ভাষাতত্ত্বের পন্ডিত বর্গ ও নৃতত্ত্ববিদদের এখানে কাজ করার আমন্ত্রণ জানানো হবে।এর ফলে বাংলা ভাষার বিস্তৃতি ঘটবে বিশ্বের অনেক দেশে।\n২. বিশ্বভাষা মেলা আয়োজন\nসেসময়ে ঠিক করা হয়েছিল আগামী মহান একুশে উপলক্ষে ঢাকায় আয়োজন করা হবে বিশ্বভাষা মেলা ও মহান সাহিত্যিকদের আলোকচিত্র প্রদর্শনী। এছাড়া থাকবে ভাষা বিষয়ে আলোচনা অনুষ্ঠান প্রামাণ্য চিত্র আবৃত্ত সংগীত পরিবেশন ইত্যাদি। মেলায় বাংলাদেশের একটি বড় স্টলসহ বিশ্বের বিভিন্ন দেশের স্টল থাকবে।\n৩. সিডি ও ভিডিও ক্যাসেট তৈরির পরিকল্পনা\nবাংলা ভাষার উৎপত্তি বিবর্তন ও পরিচয় বর্ণনা করে তৈরি একটি সিডি ও ভিডিও ক্যাসেট অচিরেই বিশ্বের ১৮৮টি দেশে পাঠানো হবে। এছাড়াও জাতিসংঘের ৫টি ভাষা যথা— ইংরেজি ফারসি জার্মান স্প্যানিস ও আরবিতে সিডি ও ভিডিও ক্যাসেট তৈরি করা হবে।\nজাতীয় শিক্ষা কার্যক্রমে মাতৃভাষার প্রচলন\nবাংলাদেশের মানুষের মাতৃভাষা এবং রাষ্ট্রভাষা বাংলা। কিন্তু জীবনের সবক্ষেত্রে আজ বাংলা ভাষার ব্যবহার ও প্রচলন হয়নি। ব্যবসায় বাণিজ্যে অফিস আদালতে উচ্চতর শিক্ষাব্যবস্থায় বাংলা ভাষাকে যথাযথভাবে ব্যবহার করা হচ্ছে না। আমরা যদি জাতি হিসেবে বিশ্বের দরবা মর্যা আসন লাভ করতে চাই তাহলে উচ্চতর পর্যায়ের বইগুলো বাংলা ভাষায় অনুবাদ করে শিক্ষার্থীদের কাছে পৌঁছে দিতে হবে। আমরা জানি বাংলা পৃথিবীর সপ্তম বৃহৎ ভাষা আন্তর্জাতিকভাবে স্বীকৃত ভাষা। এ ভাষার গঠনপ্রণালি সম্পূর্ণ বিজ্ঞানভিত্তিক। কাজেই বিদেশি ভাষার প্রতি আনুগত্য ত্যাগ করে মাতৃভাষায় জ্ঞানচর্চা করা এবং জীবনের সকল ক্ষেত্রে এর প্রতি ভালোবাসা প্রদান করা আমাদের কর্তব্য। মাতৃভাষার মাধ্যমে শিক্ষাসহ জীবনের সমস্ত কর্মকাণ্ড পরিচালনা যে সম্ভব তার বাস্তব প্রমাণ আধুনিক বিশ্বের চীন জাপান ফ্রান্স ইত্যাদি দেশ। কাজেই আমরা যদি জাতি হিসেবে বিশ্বের কাছে পরিচিত হতে চাই তবে আমাদেরকে বিদেশি ভাষার প্রতি আনুগত্য ত্যাগ করে জাতীয় শিক্ষা কার্যক্রমসহ জীবনের সকল ক্ষেত্রে বাংলা ভাষাকে প্রচলন করতে হবে।\nউপসংহার\nআমরা একুশ শতকে পদার্পণ করেছি। আমাদের জাতীয় জীবনে গত শতক ছিল আশা আকাঙ্ক্ষা সংগ্রাম যুদ্ধে ভরা টালমাটাল দিন। ইতিহাস থেকে আমরা অনেক কিছুই শিখেছি লাখ লাখ জীবনের বিনিময়ে। এদেশের মানুষ মাটির গন্ধ বড় বেশি ভালোবাসে। তাই তারা ভালোবাসে মাটির মাকে আর মায়ের মুখের ভাষাকে। বাংলা মায়ের সন্তানেরা বিশ্বের বুকে নতুন শতকে মাথা উঁচু করে দাঁড়াবার জন্য আজ দৃঢ়প্রত্যয়ী। আর সেজন্য আমাদের জীবনের সবক্ষেত্রে এবং আন্তর্জাতিক অঙ্গনে মাতৃভাষার প্রচলন নিশ্চিত করা প্রয়োজন।"
        }
      ]
    },
    {
      "number": "9",
      "uddipok": "(ক) ইন্টারনেট ব্যবহারের সুফল ও কুফল সম্পর্কে পরামর্শ জানিয়ে ছোট ভাইকে একটি বৈদ্যুতিক চিঠি লেখ।\nঅথবা,\n(খ) প্রাথমিক বিদ্যালয়ের সহকারী শিক্ষক পদে নিয়োগের জন্য একটি আবেদনপত্র রচনা কর।",
      "tag": "RB 16",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nFrom : tuta.miah@yahoo.com\nTo : sabbir@yahoo.com\nCc:\nBcc:\nSubject: ইন্টারনেট ব্যবহারের সুফল ও কুফল।\nText:\nপ্রিয় সাব্বির,\nতোমার ই-মেইল পেয়ে জানতে পারলাম, তুমি ইন্টারনেট ব্যবহার করছ। জেনে খুশি হলাম।\nআধুনিক যুগে ইন্টারনেট একটি গরুতপূর্ণ বিষয়। ইন্টারনেটে পত্রিকা পড়া যায়। সার্চ ইঞ্জিনের মাধ্যমে প্রয়োজনীয় তথ্যগুলো সহজেই খুঁজে বের কর যায়। বিভিন্ন ওয়েবসাইটে ঢুকে দেশ-বিদেশের নানা খবর ও গুরুত্বপূর্ণ তথ্য জানা যায়। গান শোনা, সিনেমা দেখা ইত্যাগিলো সকলের কাজেও ব্যবহ করা যায় ইন্টারনেটকে। এছাড়া ই-মেইল, ফেইসবুক, ভাইভার, স্কাইপি প্রভৃতি ব্যবহার করে অতি সহজেই মানুষের সাথে যোগাযোগ করা যায়।\nতবে এটি ব্যবহারে সতর্ক হওয়া প্রয়োজন। উপকারের পাশাপাশি এর কিছু নেতিবাচক দিকও রয়েছে। যেমন, অতিমাত্রায় ইন্টারনেট ব্যবহারের ফলে আসক্তি তৈরি হয়, পড়াশোনার ক্ষতি হয়ত কমবেশি কিয় মানুষ তাদের খারাপ কাজের মাধ্যম হিসেবে ইন্টারনেট কে ব্যবহার করে থাকে যা এক ধরনের অপরাধ। তাই সবসময় সতর্ক থেকে ইতিবাচক কাজে ব্যবহার করবে এটিকে।\nতোমার বড় ভাই।\n(খ) উত্তরঃ তারিখঃ- ২৮-০৬-২০১৬.\nবরাবর,\nমাননীয় অধ্যক্ষ\nমুন্সিগঞ্জ বালিকা মহাবিদ্যালয়\nবিষয়:- প্রাথমিক বিদ্যালয়ের শিক্ষক পদে নিয়োগের আবেদন।\nমহোদয়,\nসবিনয়ে নিবেদন এই যে, গত ২৭-০৬-২০– ইং তারিখে আমি দৈনিক ক পত্রিকায় বিজ্ঞাপনের মাধ্যমে জানতে পারলাম যে, প্রাথমিক বিদ্যালয়ের শিক্ষক পদে লোক নিয়োগ করা হবে। আমি প্রাথমিক বিদ্যালয়ের উক্ত পদের একজন প্রার্থী হিসেবে আবেদন করছি। নিম্নে আমার শিক্ষাগত যোগ্যতাসহ জীবনবৃত্তান্ত উল্লেখ করা হলো:-\n১. নাম : সাদিকা আলম\n২. পিতার নাম : সাজিদুল আলম\n৩. মাতার নাম : আমেনা খাতুন\n৪. স্থায়ী ঠিকানা : যাদবপুর থানা মুন্সিগঞ্জ উপজেলা কুমরটুলি গ্রাম\nবর্তমান ঠিকানা : ১১নাম্বার রোড, বনানী থানা, ঢাকা জেলা, ঢাকা বিভাগ\n৫. জন্ম তারিখ: ২৮শে মে, ১৯।\n৬. জাতীয়তা : বাংলাদেশি\n৭. ধর্ম: ইসলাম\n৮. শিক্ষাগত যোগ্যতার বিবরণ :\nপরীক্ষার নাম\nএইচএসসি\nপাশের সাল\n২০২০\nজিপিএ\n৫.০০\nবিভাগ\nবিজ্ঞান\nবোর্ড\nকুমিল্লা\nএসএসসি\n২০১৬\nঅতএব, উপর্যুক্ত তথ্যাবলির আলোকে অনুগ্রহপূর্বক আমাকে প্রাথমিক বিদ্যালয়ের শিক্ষক পদে নিয়োগের জন্য বিবেচনা করলে বাধিত হব।\nবিনীত নিবেদক,\nসাদিকা আলম\nথানার নাম, জেলার নাম\nসংযুক্ত করুন:-\n১. আপনার সনদপত্রের সত্যায়িত অনুলিপি- ৩ কপি\n২. আপনার নাগরিকত্ব ও চারিত্রিক সনদ – ২ কপি\n৩. আপনার সত্যায়িত পাসপোর্ট সাইজ ছবি- ৩ কপি ।"
        }
      ]
    },
    {
      "number": "10",
      "uddipok": "(ক) সারমর্ম লেখ:\nআমার একার সুখ সুখ নহে ভাই,\nসকলের সুখ সখা, সুখ শুধু তাই।\nআমার একার আলো সে যে অন্ধকার\nযদি না সবারে অংশ আমি দিতে পাই।\nসকলের সাথে বন্ধু সকলের সাথে,\nযাইব কাহারে বলো ফেলিয়া পশ্চাতে?\nভাইটি আমার সে তো ভাইটি আমার\nনিয়ে যদি নাহি পারি হতে অগ্রসর,\nসে আমার দুর্বলতা, শক্তি সে তো নয়।\nঅথবা,\n(খ) ভাব-সম্প্রসারণ কর:\nপড়িলে বই আলোকিত হই, না পড়িলে বই অন্ধকারে রই।",
      "tag": "RB 16",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nসারমর্ম: প্রকৃত সুখ হচ্ছে সমষ্টিগত, ব্যক্তিগত নয়। তাই ভেদাভেদ না করে সমষ্টিগতভাবে জীবন পরিচালনাই আমাদের কর্তব্য হওয়া উচিত।\n(খ) উত্তরঃ\nভাব-সম্প্রসারণ : শিক্ষাই আলাে, নিরক্ষরতা অন্ধকার। শিক্ষার মূল উপকরণ এবং উৎকৃষ্ট মাধ্যম হলো বই। ' বই হলাে জ্ঞানের প্রদীপ, বইয়ের পাতায় আলাে জ্বলে '। বই পড়ার মধ্য দিয়েই মানুষ জ্ঞানালােকিত হয়। জ্ঞানের চরম ফল হলাে তা চোখে আলাে দেয়। যে আলােতে সে জগতের সকল সত্য-মিথ্যা নির্ণয় করতে পারে। সুন্দর-অসন্দ প্রভেদ করতে পারে, আলাে ও অন্ধকারের মাঝে পার্থক্য তৈরি করে আলােকিত পথটিকে বেছে নিতে পারে। জ্ঞান বইয়ের মাধ্যমে অর্জন করা যায় বলে আলােকিত মানুষ হওয়ার জন্য আমাদের নিয়মিত বই পড়ার অভ্যাস তুলতে হয়।\nমানুষের সুখ-দুঃখ, আনন্দ-বেদনার অনুভূতি নিজের বুকে নিয়ে অনাগত পাঠকের জন্য চির অপেক্ষমান হয়ে আছে বই। প্রাজ্ঞ ব্যক্তিদের জ্ঞানভান্ডার আজ মহাসমুদ্র হয়ে স্বল্পায়ু মানুষের জ্ঞান-পিপাসা মেটানাের অপেক্ষায় আছে বইয়ে রূপ ধারণ করে। জ্ঞানের মহাসমুদ্রের কল্লোল শােনা যায় বইয়ের পাতায়। তাই কবিগুরু রবীন্দ্রনাথ ঠাকুর বলেছেন। ‘বিপুলা এ পৃথিবীর কতটুকু জানি’—বই পড়ার মাধ্যমেই আমরা মানব-চরিত্রের বৈচিত্র্য উপলব্ধি করতে পারি। বীরতের মহিমা, ত্যাগের উপমা, সত্যের জীবনদর্শন, ধর্মের শাহাদত, স্বার্থসিদ্ধির হীনম্মন্যতা, বিভিন্ন দেশের সামাজিক আচারআচরণ, ঐতিহাসিক কাহিনি, ভৌগােলিক বৃত্তান্ত, বিজ্ঞানের বিস্ময়কর আবিষ্কার ইত্যাদি আমরা পড়ার অভ্যাস বা বই পড়ার মধ্য দিয়ে জানতে পারি। সৃজনশীল পাঠের মাধ্যমেই একজন মানুষ আলাের পথের সন্ধান পেতে পারে। নিজেকে গড়ে তুলতে পারে একজন আলােকিত মানুষ হিসেবে। প্রকৃতপ্রস্তাবে শিক্ষা ছাড়া পৃথিবীতে সুষ্ঠুভাবে বেঁচে থাকার কোনাে উপায় নেই। নিরক্ষর ব্যক্তি অজ্ঞ-অন্ধকারময় পথে পথ হাতড়িয়ে অন্ধের মতাে অনুমান করে পথ চলে। সে তার নিরক্ষরতার জন্যে পৃথিবীর রূপ-রস-গন্ধ, ন্যায়-অন্যায়, লাভ-লােকসান, আনন্দ-বেদনা, সুখ-দুঃখ সবকিছু থেকে হয় বঞ্চিত, হয় প্রতারিত।\nএজন্যে, পণ্ডিত ও প্রাজ্ঞজনেরা বলেছেন- 'কোনাে সভ্য জাতিকে অসভ্য করার ইচ্ছা। যদি তােমার থাকে তাহলে তাদের সব বই ধ্বংস কর। আবার কোনাে দেশ বা জাতিকে উন্নত করার চেষ্টা করলে, সুলিখিত বই বা সাহিত্যের সাহায্যে তা করতে হবে। জাতির ভেতর বই পড়ার অভ্যাস গড়ে তােলাে, বইপ্রিয় পাঠক তৈরি করা, সাহিত্যের ধারা সৃষ্টি করাে, আর কিছুর আবশ্যকতা নেই। পৃথিবীতে শিক্ষা বা জ্ঞানই একমাত্র সম্পদ যা জীবনের মতাে মহামূল্যবান। জীবন ছাড়া দেহের যেমন মূল্য নেই, শিক্ষা ছাড়া তেমনি জীবনেরও কোনাে মূল্য নেই।\nযে ব্যক্তি শিক্ষা থেকে বঞ্চিত তার মনুষ্যজীবন ব্যর্থ। তাকে চরম দুর্ভাগ্যের মধ্য দিয়ে জীবন কাটাতে হয়। জ্ঞানবিজ্ঞানের আলােয় আলােকিত নয় বলে পদে পদে সে অন্ধকার দেখে। চোখ থাকতেও সে অন্ধের মতাে বিশ্বের সঙ্গে। সম্পর্কহীন জীবনযাপন করে। দারিদ্র্যই তাদের জীবনের স্বাভাবিক বৈশিষ্ট্য হয়ে দাঁড়ায়। দারিদ্র্য ও দুঃখ-কষ্ট থেকে পরিত্রাণ পাওয়ার পথ সে জানে না। শুধু ব্যক্তি জীবনেই নয়, জাতীয় জীবনেও নিরক্ষরতা দুর্ভাগ্য নিয়ে আসে। নিরক্ষর জাতি আধুনিক উন্নত জগৎ থেকে বিচ্ছিন্ন থাকে এবং নানা সমস্যায় জড়িয়ে পড়ে। বস্তুত ব্যক্তি ও জাতীয় জীবনের উন্নতি ও অগ্রগতির জন্য শিক্ষার আলাে ছড়িয়ে দেওয়া ছাড়া অন্য কোনাে উপায় নেই। অজ্ঞতার অন্ধকারে নিমিজ্জত নিরক্ষর জনগােষ্ঠী তাই জাতির জন্যে বােঝাস্বরূপ। এজন্য বর্তমান বিশ্বে শিক্ষাকে উন্নয়নের পূর্বশর্ত বিবেচনা করা হলে থাকে। আর তা সম্ভবপর একমাত্র বই পড়ার মাধ্যমে।\nসৃষ্টিকর্তা মানুষকে জ্ঞান অন্বেষণ ও আহরণ করতে বলেছেন। আর তা শুধু পুস্তক পাঠের মাধ্যমেই সম্ভব। বই পড়ার মাধ্যমে শ্রেষ্ঠ মনীষীদের উদ্ভাবিত জ্ঞান-বিজ্ঞানের সঙ্গে পরিচিত হয়ে নিজেকে আলােকিত করা যায়। জীবনের অন্ধকার ঘরটিকে আলােকিত করতে হলে বই পড়ার কোনাে বিকল্প নেই।"
        }
      ]
    },
    {
      "number": "11",
      "uddipok": "(ক) 'শিশু ও নারীর প্রতি সহিংসতা' বিষয়ে শিক্ষক-শিক্ষার্থীর একটি সংলাপ রচনা করো।\nঅথবা,\n(খ) প্রদত্ত উদ্দীপক অনুসরণে 'আমার ছোট বোন' বিষয়ে একটি ক্ষুদে গল্প রচনা কর:\nফোনটা বাজছে। বাড়ি থেকে ফোন। আমি নিশ্চিত ফোনটা আমার ছোট বোনই করেছে….",
      "tag": "FGCC 24,RB 16",
      "sub_questions": [
        {
          "label": "",
          "question": "",
          "explanation": "ক) উত্তরঃ শিশু ও নারীর প্রতি সহিংসতা বিষয়ে শিক্ষক-শিক্ষার্থীর সংলাপ\nশিক্ষার্থী : আস্সালামু আলাইকুম স্যার।\nশিক্ষক : ওয়ালাইকুম আস্সালাম। কেমন আছ রাফি?\nশিক্ষার্থী : ভালো আছি। আচ্ছা স্যার, গতকাল পত্রিকায় দেখলাম, একজন গৃহকত্রী ১১ বছরের কাজের ছেলেকে পিটিয়ে মেরে ফেলেছে। বিষয়টা কী নির্মম।\nশিক্ষক: দিন দিন আমাদের মানবিক মূল্যবোধের জায়গাটা 'নষ্ট হয়ে যাচ্ছে। আমরা শিশুদের প্রতি উদার না হয়ে সহিংস হচ্ছি। এটা জাতির জন্য একটি সাংঘাতিক ব্যাপার।\nশিক্ষার্থী : আচ্ছা স্যার, শিশুশ্রম কি অন্যায় না?\nশিক্ষক : শুধু অন্যায় নয়, দণ্ডনীয় অপরাধ। তবু আমরা এটা করছি অহরহ। প্রথমেই শিশুকে শিশু না ভেবে আমরা তাদেরকে শ্রমিক ভাবছি। সমস্যাটা এখানেই।\nশিক্ষার্থী : কয়েকদিন আগে পত্রিকায় পড়লাম, এক নারীকে তার স্বামী পুড়িয়ে হত্যা করেছে। এটাকে আপনি কী বলবেন?\nশিক্ষক: এখানে অবশ্য মানবিক মূল্যবোধের অভাবের পাশাপাশি উগ্র পুরুষতান্ত্রিকতার প্রভাব রয়েছে। খেয়াল করলে দেখতে পারবে, এদেশে সবচেয়ে বেশি সহিংসতার স্বীকার হয় শিশু ও নারী।\nশিক্ষার্থী : জি স্যার একদম ঠিক কথা বলেছেন। কিন্তু এর কারণ কী?\nশিক্ষক : কারণ হলো এরা দুর্বল। আদিকাল থেকেই নারীকে দুর্বল, অবলা বানিয়ে রেখেছে পুরুষরা। আর শিশুতো আদতেই দুর্বল।\nশিক্ষার্থী : এ অবস্থা থেকে উত্তরণের উপায় কী স্যার?\nশিক্ষক : প্রথমত আমাদেরকে মানবিকবোধ সম্পন্ন হতে হবে। আর এর জন্য প্রয়োজন যথাযথ শিক্ষা ও জনসচেতনতা বৃদ্ধি।\nশিক্ষার্থী: কিন্তু এই দায়িত্ব নেবে কে? শিক্ষক : সবাই। তুমি, আমি, গণমাধ্যম ও সরকার।\nশিক্ষার্থী : তাহলে আমরা একটি সংগঠন করি। আমাদের স্লোগান হবে \"নারী ও শিশুর প্রতি সহিংসতা, আর না আর না।\"\nশিক্ষক : বেশ। আমিও আছি তোমাদের সঙ্গে।\nশিক্ষার্থী : ধন্যবাদ স্যার। আপনার পরামর্শ আমাদেরকে সামনের দিকে এগিয়ে যেতে সাহায্য করবে।\n(খ) উত্তরঃ\n‘আমার ছোটো বোন’\nফোনটা বাজছে। বাড়ি থেকে ফোন। আমি নিশ্চিত ফোনটা আমার ছোটো বোনই করেছে। বাজতে থাকা ফোনটা হাতে নিয়ে দেখি স্ক্রিনে Baba শব্দটি। ফোনটা রিসিভ করতেই ওপাশ থেকে একটা মৃদু কণ্ঠস্বর। আমি কিছুটা শঙ্কিত হলাম। ক'দিন ধরেই বাড়ি থেকে খবর আসছে শ্যামার শরীরটা বেশ একটা ভালো না। শ্যামা আমার ছোটো বোন। এবার উচ্চ মাধ্যমিকে ভর্তি হয়েছে। প্রায়ই কেঁপে কেঁপে জ্বর আসে। তাই বাড়ি থেকে আসা প্রতিটি ফোনই আমাকে শঙ্কিত করে। বাবা বললেন, 'যদি পারিস কিছুদিনের জন্য বাড়ি আয়... শ্যামা তোকে খুব দেখতে চাইছে।' আমি বললাম, 'শ্যামা ভালো আছে তো?' বাবা মৃদু হেসে বললেন, 'আগে তুই আয়।' আমি বললাম, 'দুই সপ্তাহ পর আমাদের গ্রীষ্মের ছুটি আরম্ভ হচ্ছে তখন আসব।'\nবাবা বললেন, 'আচ্ছা।' আমি হাত খরচের টাকা জমিয়েছিলাম। আমার জন্য একটা ডিজিটাল ক্যামেরা কিনবো বলে। দু'দিন পরে কলেজ এক মাসের জন্য বন্ধ হচ্ছে। আমিও অল্প অল্প করে ব্যাগ গোছাচ্ছি। হঠাৎ করেই মনে হলো শ্যামার জন্য একটা স্মার্টফোন কিনি। তাতে বাড়ির সবার সাথেই যোগাযোগটা আরও সহজ ও সুন্দর হবে। নামি ব্র্যান্ডের একটি স্মার্টফোন কিনে বাড়ি নিয়ে গেলাম। বাড়ি পৌঁছে দেখি শ্যামা বিছানায় আধশোয়া। বাবা মাথায় পানি দিচ্ছে। শ্যামা আমাকে দেখে মৃদু একটা হাসি দিল। বলল, 'ভাইয়া, আমার জন্য কী এনেছিস? আমি ফোনটি বের করে দেখাতেই তার যে কি আনন্দ! ২/৩দিন পর আস্তে আস্তে শ্যামা সুস্থ হয়ে উঠল। আমরা দুই ভাই-বোন স্মার্টফোন এর নানান অ্যাপ দেখলাম। ছুটি শেষ হওয়ার আর দুদিন বাকি। শ্যামা এসে বলল 'আয় ভাইয়া, বাবা-মা তুই আর আমি মিলে একটা সেলফি তুলি।"
        }
      ]
    }
  ]
}