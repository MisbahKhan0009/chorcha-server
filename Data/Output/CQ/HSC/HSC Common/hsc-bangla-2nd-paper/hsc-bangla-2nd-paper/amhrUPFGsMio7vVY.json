{
  "title": "চট্টগ্রাম বোর্ড ২০১৭",
  "subtitle": "প্রবন্ধ(5)",
  "questions": [
    {
      "number": "1",
      "uddipok": "নাগরিক অধিকার ও কর্তব্য",
      "tag": "CTG.B 17",
      "sub_questions": [
        {
          "label": "",
          "question": "",
          "explanation": "ভূমিকা: প্রতিটি রাষ্ট্রেরই মূল্যবান সম্পদ হলো সৎ, যোগ্য ও নীতিবান নাগরিক। একটি রাষ্ট্রের কাঠামো এর নাগরিকের আচরণ ও প্রকৃতির উপর নির্ভর করে। রাষ্ট্রের অগ্রগতির জন্য অধিকার ও কর্তব্য সম্পর্কে পূর্ণ সচেতন নাগরিকের প্রয়োজন। এজন্য অধিকার ও কর্তব্য সম্পর্কে জানা প্রতিটি নাগরিকের পবিত্র দায়িত্ব। এগুলো সম্পর্কে পূর্ণ জ্ঞান ও সচেতনতাই পারে একটি রাষ্ট্রকে তার কাঙ্ক্ষিত লক্ষ্যে পৌঁছে দিতে।\nনাগরিকের সংজ্ঞা: সাধারণ কথায়, যারা নগরে বসবাস করেন তাদেরকে নাগরিক বলা হয়। কিন্তু বর্তমান সময়ে নাগরিকের ধারণাটি অনেক ব্যাপকতা লাভ করেছে। নাগরিক এখন শুধু নগরের বাসিন্দারাই নন। যারা একটি রাষ্ট্রে বাস করেন তারা সবাই সে দেশের নাগরিক। প্রাচীনকালে রাষ্ট্রগুলো নগরকেন্দ্রিক হওয়ায় নগরের বাসিন্দাদেরকেই শুধু নাগরিক বলে গণ্য করা হত। বর্তমানে নাগরিক হলেন নির্দিষ্ট ভূখন্ডের প্রতি আনুর্গত্য প্রদর্শকারী ব্যক্তি যিনি তার উপর আরোপিত দায়িত্ব ও কর্তব্য পালন করেন এবং ন্যায্য সুযোগ-সুবিধা ভোগ করেন।\nসুনাগরিক: রাষ্ট্র এবং মানবতার কল্যাণের জন্য প্রয়োজনীয় গুণসম্পন্ন ব্যক্তিকে সুনাগরিক বলে। সুনাগরিক প্রতিটি রাষ্ট্রের জন্য মূল্যবান সম্পদ। সুনাগরিকের অনেকগুলো গুণ রয়েছে। এর মধ্যে বুদ্ধি, বিবেক, আত্মসংযম, জ্ঞান, সচেতনতা, সততা, ন্যায়বোধ অন্যতম। সুনাগরিক তার এসব গুণের মাধ্যমে রাষ্ট্রের সেবা করে এবং রাষ্ট্রকে কাঙ্ক্ষিত গন্তব্যে পৌঁছাতে সাহায্য করে থাকে।\nঅধিকার ও কর্তব্য: অধিকার বলতে নিজের ইচ্ছামতো কাজ করার স্বাধীনতাকে বোঝায়। তবে অধিকার মানে স্বেচ্ছাচার নয়। অধিকার হচ্ছে অন্যের স্বাধীনতাকে ক্ষুন্ন না করে নিজের ইচ্ছামতো কাজ করার স্বাধীনতা। অপরদিকে, কর্তব্য হচ্ছে রাষ্ট্র কর্তৃক আরোপিত বা স্বেচ্ছায় পালিত কতিপয় দায়িত্ব যা রাষ্ট্র ও জনগণের উপকারে আসে। অধিকার ও কর্তব্যের মধ্যে পার্থক্য হলো নাগরিক রাষ্ট্রের কাছে তার অধিকারের দাবি করতে পারে। অপরদিকে রাষ্ট্র নাগরিকের কাছ থেকে তার কর্তব্য পালনের দাবি করতে পারে।\nনাগরিক অধিকার: নাগরিক বৈধ অধিবাসী হিসেবে রাষ্ট্রের কাছে যেসব সুযোগ-সুবিধা দাবি করতে পারে তাই হলো নাগরিক অধিকার। বিখ্যাত সমাজ বিজ্ঞানী অধ্যাপক লাস্কি বলেন, অধিকার হলো সমাজ জীবনের সে সকল অবস্থা (সুযোগ-সুবিধা) যা ছাড়া মানুষ তার ব্যক্তিত্বকে উপলব্ধি করতে পারে না। অধিকারের প্রাপ্যতার মাধ্যমে নাগরিক জীবনের বিকাশ সহজ হয়।নাগরিক অধিকারকে প্রধানত দু ভাগে ভাগ করা যায়। যথা- ১। নৈতিক অধিকার ও ২। আইনগত অধিকার। আইনগত অধিকারকে আবার তিনভাগে ভাগ করা যায়। যথা: ক) সামাজিক অধিকার, খ) রাজনৈতিক অধিকার, গ) অর্থনৈতিক অধিকার। নিচে নাগরিক অধিকার সম্পর্কে আলোচনা করা হলো-\nসামাজিক অধিকার: সমাজে সুষ্ঠুভাবে জীবন-যাপন করার জন্য নাগরিকের যেসব সুযোগ সুবিধা প্রয়োজন হয় তাই হচ্ছে সামাজিক অধিকার। নাগরিকের সামাজিক অধিকারগুলো হলোঃ- জীবন ধারণের অধিকার চলাফেরার অধিকার সম্পত্তি ভোগের অধিকার চুক্তি করার অধিকার ধর্মীয় অধিকার পরিবার গঠনের অধিকার  খ্যাতিলাভের অধিকার প্রভৃতি। এসব সামাজিক অধিকার নিশ্চিত করার মাধ্যমে রাষ্ট্র নাগরিক জীবনের সুষ্ঠু বিকাশে সহায়তা করে থাকে।\nরাজনৈতিক অধিকার: রাজনৈতিক অধিকারের বিস্তৃতির উপর নাগরিকের রাষ্ট্রীয় কাজে অংশগ্রহণের বিস্তৃতি নির্ভর করে। রাজনৈতিক অধিকার নাগরিকদের রাষ্ট্রের কাজে অংশগ্রহণের সুযোগ সৃষ্টি করে। যে রাষ্ট্র রাজনৈতিক অধিকার বেশি বিস্তৃত সে রাষ্ট্রে নাগরিকদের রাষ্ট্রীয় কাজে অংশগ্রহণের সুযোগ বেশি। রাষ্ট্র নাগরিককের রাজনৈতিক অধিকার হলো- নির্বাচনের অধিকার আবেদন করার অধিকার সরকারের সমালোচনা করার অধিকার বিদেশে অবস্থান কালে নিরাপত্তা লাভের অধিকার স্থায়ীভাবে বসবাস করার অধিকার ইত্যাদি। এসব অধিকারগুলোর মাধ্যমে রাষ্ট্র নাগরিকদের রাষ্ট্রীয় কাজে অংশগ্রহণের সুযোগ প্রদান করে।\nঅর্থনেতিক অধিকার: নাগরিক জীবনের অর্থনৈতিক সমৃদ্ধি এবং উন্নত জীবন যাপনের জন্য রাষ্ট্র প্রদত্ত অধিকারগুলোই হলো অর্থনৈতিক অধিকার। অর্থনৈতিক অধিকারগুলো হলো- কর্মের অধিকার ন্যায্য মজুরি লাভের অধিকার অবকাশ লাভের অধিকার শ্রমিক সংগঠনের অধিকার প্রভৃতি। অর্থনৈতিক অধিকার নাগরিকের জীবনের অর্থনৈতিক নিরাপত্তা বিধান করে। এ অধিকারের মাধ্যমে নাগরিক তার জীবনকে উন্নত জীবনের পথে চালিত করে।\nনাগরিক কর্তব্য: নাগরিক রাষ্ট্র প্রদত্ত অধিকার ভোগ করতে গিয়ে কিছু কাজে দায়বদ্ধ হয়ে যায়। নাগরিক কর্তৃক পালনীয় রাষ্ট্রের প্রতি এসব দায়িত্বকে কর্তব্য বলা হয়। কর্তব্য পালনের মাধ্যমে নাগরিক সমাজ ও রাষ্ট্রের মঙ্গলের জন্য কল্যাণমূলক কাজ করে থাকে। নাগরিকের কর্তব্যগুলোকে দুভাগে ভাগ করা যায়। যথা: ১। নৈতিক কর্তব্য ২। আইনগত কর্তব্য। নাগরিক তার নীতিবোধে তাড়িত হয়ে যেসব কর্তব্য পালন করে নৈতিক কর্তব্য বলে। রাষ্ট্রের আইন-কানুন দ্বারা নির্ধারিত যেসব কর্তব্য নাগরিকের পালন করা অপরিহার্য তাকে আইনগত কর্তব্য বলে। রাষ্ট্রের প্রতি নাগরিকের কর্তব্যগুলো হলো আইন মান্য করা, রাষ্ট্রের প্রতি আনুগত্য প্রকাশ করা, ভোটাধিকার প্রয়োগ করে যোগ্য প্রার্থী বাছাই করা, কর প্রদান, সন্তানদের সুশিক্ষার ব্যবস্থা করা, রাষ্ট্রের সেবা করা ইত্যাদি।\nসংবিধানে নাগরিকের অধিকার ও কর্তব্য: বাংলাদেশের সংবিধানে নাগরিকের মৌলিক অধিকারের পূর্ণ নিশ্চয়তা দেয়া হয়েছে। একই সাথে রাষ্ট্রের প্রতি নাগরিকের কর্তব্যের দিক-নির্দেশনাও দেয়া হয়েছে।বাংলাদেশের সংবিধানে বলা হয়েছে যে, ধর্ম-বর্ণ, নারী-পুরুষ-শিশু নির্বেশেষে সকলেই সমান অধিকারের অধিকারী হবেন। এ ক্ষেত্রে ধর্ম-বর্ণ বা অন্যকোনো প্রতিবন্ধকতা নাগরিকের অধিকার আদায়ে বৈষম্যের সৃষ্টি করবে না। বাংলাদেশের সংবিধানে ২৬ নং থেকে ৪৭(ক) নং অনুচ্ছেদে নাগরিকের অধিকারের পূর্ণ নিশ্চয়তা দেয়া হয়েছে। এদের মধ্যে উল্লেখযোগ্য অধিকারগুলো হলো- আইনের দৃষ্টিতে সমতা, সরকারি নিয়োগলাভে সুযোগের সমতা, আইনের আশ্রয় লাভের অধিকার, চলাফেরার স্বাধীনতা, সংগঠনের স্বাধীনতা, চিন্তা ও বিবেকের স্বাধীনতা, ধর্মীয় স্বাধীনতা ইত্যাদি।সংবিধানের ২০ ও ২১ নং অনুচ্ছেদে নাগরিকের কর্তব্য পালন সম্পর্কে দিক নির্দেশনা দেয়া হয়েছে। এতে উল্লেখিত নাগরিক কর্তব্যগুলো হলো- সংবিধান ও আইন মান্য করা, শৃঙ্খলা রক্ষা করা, নাগরিক দায়িত্ব পালন করা, জাতীয় সম্পত্তি রক্ষা করা ও সকল সময়ে জনগণের সেবার করার চেষ্টা করা। বাংলাদেশের সংবিধান নাগরিকের অধিকার ও কর্তব্যের পূর্ণ নিশ্চয়তা প্রদান করেছে। যার মাধ্যমে নাগরিক জীবনের পূর্ণ বিকাশ সম্ভব।\nসুনাগরিক হওয়ার উপায়: সুনাগরিক হওয়ার জন্য প্রথমেই একজন নাগরিককে সত্যবাদিতা, ন্যায়পরায়ণতার গুণ অর্জন করতে হবে। সুনাগরিকের অন্যতম শ্রেষ্ঠ গুণ হলো স্বদেশপ্রেম। স্বদেশপ্রেম ছাড়া সুনাগরিক হওয়া যায় না। একজন সুনাগরিককে শুধু নিজের রাষ্ট্রের গন্ডির ভিতর আবদ্ধ থাকলে চলবে না। তাকে হতে হবে বিশ্ব নাগরিক। সুনাগরিক হবেন ত্যাগ স্বীকারকারী। তিনি দেশ ও জাতির জন্য নিজের জীবনকে বাজী রাখতে তৈরি থাকবেন। সুনাগরিককে হতে হবে জ্ঞানী, দায়িত্ব সচেতন এবং সৎচরিত্রের অধিকারী। সুনাগরিকের এসব গুণ অর্জনের জন্য ছোটবেলা থেকেই ন্যায়পরায়নতা এবং দেশপ্রেমের শিক্ষায় দীক্ষিত করতে হবে। নিজ সাধনা এবং সচেতন তদারকির মাধ্যমে একজন নাগরিক ভালো গুণগুলো অর্জন করবেন। এভাবেই একজন নাগরিক সুনাগরিক হয়ে উঠতে পারবেন।\nরাষ্ট্রের প্রতি নাগরিকের দায়িত্ব: রাষ্ট্র যেমন নাগরিককে অধিকারের পূর্ণ নিশ্চয়তা দিয়েছে তেমনি এসব অধিকার ভোগ করতে গিয়ে নাগরিককে কিছু দায়িত্ব পালন করতে হয়। অধিকার আদায় এবং দায়িত্ব পালনের মাধ্যমে নাগরিক এবং রাষ্ট্রের মধ্যে সুসম্পর্ক গড়ে ওঠে। নাগরিককে সবসময় রাষ্ট্রের সর্বাঙ্গীন উন্নতির জন্য সচেতন থাকতে হবে। একজন যোগ্য ও দায়িত্বশীল নাগরিক রাষ্ট্রের উন্নতি ও সমৃদ্ধির জন্য সবচেয়ে বেশি ভূমিকা রাখতে পারে। এজন্য নাগরিককে সুশিক্ষিত, দায়িত্বশীল এবং রাষ্ট্রীয় সমস্যা সম্পর্কে সচেতন থাকতে হবে। নাগরিক তার মননে হবেন বিশ্ব নাগরিক। তবে তাকে জাতীয়তাবাদী চেতনায় উদ্বুদ্ধ হতে হবে। সংকীর্ণ দলাদলিকে বাদ দিয়ে রাষ্ট্রের কল্যাণের জন্য কাজ করতে হবে। নাগরিককে নৈতিকতার শক্তিতে বলিয়ান হয়ে সংকীর্ণতা পরিহার ও মুক্তমনা হতে হবে। সর্বোপরি নাগরিকের সকল কাজ-কর্মের উদ্দেশ্য হবে রাষ্ট্র ও এর নাগরিকদের কল্যাণ সাধন।\nসুপারিশ: অনেক সময় দেখা যায় রাষ্ট্র নাগরিকদের অধিকার খর্ব করে এবং নাগরিককে অধিকার আদায়ে প্রতিবন্ধকতার সৃষ্টি করে। এছাড়াও দেখা যায় কর্তব্য পালনের ক্ষেত্রে নাগরিক নিজের অজ্ঞতা এবং উদাসীনতার কারণে কাঙ্ক্ষিত কর্তব্য পালনে সক্ষম হয় না। এজন্য অধিকার পরিপূর্ণভাবে আদায় এবং কর্তব্য পালনে নাগরিকদের সম্পৃক্ততার জন্য নিম্নোক্ত পদক্ষেপ গ্রহণ করা যেতে পারে।\n- অধিকারের বাস্তবায়নের জন্য কঠোর আইন তৈরি করা।\n- নাগরিককে তার অধিকার সম্পর্কে সচেতন করে তোলা।\n- পাঠ্যপুস্তকে, মিডিয়া ইত্যাদি গণমাধ্যমে নাগরিকের অধিকার ও কর্তব্য সম্পর্কে প্রচারণা চালানো।\n- রাষ্ট্র এবং নাগরিকের মধ্যে সুসম্পর্ক বজায় রাখা।\n- অধিকার ও কর্তব্যের পূর্ণ বাস্তবায়নের জন্য রাষ্ট্রকে সচেতন ও আন্তরিক হতে হবে।\nউপসংহার: পরিশেষে একথা বলা যায় যে, রাষ্ট্র পরিচালনার জন্য এবং জনকল্যাণের জন্য নাগরিকের অধিকার ও কর্তব্যের বাস্তবায়ন অত্যন্ত জরুরি। এজন্য রাষ্ট্রকে পূর্ণ দায়িত্বশীলতার সাথে তদারকের ভূমিকা নিতে হবে। পাশাপাশি নাগরিককে যোগ্য, সৎ এবং সচেতন হিসেবে গড়ে তুলতে হবে। তবেই নাগরিক তার অধিকার আদায় এবং রাষ্ট্রের কল্যাণের জন্য ভূমিকা পালন করতে সক্ষম হবে।"
        }
      ]
    },
    {
      "number": "2",
      "uddipok": "মানবকল্যাণে বিজ্ঞান",
      "tag": "CCC 24,PCC 24,NDCD 24,DCC 24,RCPC 24,CPCR 24,DB 23,DIN.B 23,JB 23,RB 23,SB 23,MB 23,CTG.B 23,RCC 23,NDCD 23,DRMC 23,JCC 23,ISCM 23,HC 23,CC 23,FCC 23,BCC 23,RUMC 23,DB 19,BB 19,DIN.B 19,CTG.B 19,RB 19,CB 19,All.B 18,CTG.B 17,BB 17,CB 17,SB 19,DB 16,SB 16,BB 16,RB 16,CPSCM 24",
      "sub_questions": [
        {
          "label": "",
          "question": "",
          "explanation": "ভূমিকা – বিজ্ঞান আধুনিক সভ্যতার আশীর্বাদ।  অন্ধকার জীবন থেকে মানুষকে আলোর পথে নিয়ে এসেছে বিজ্ঞান ও প্রযুক্তি সেবা। প্রাচীন থেকে আধুনিক ধারার জীবন যাপনে মানুষকে দিনের-পর-দিন নতুনত্ব উপহার দিয়ে চলেছে বিজ্ঞান। প্রতিদিনের জীবনে বিজ্ঞানের আবিষ্কার কোন না কোন ভাবে মানুষকে সহায়তা করছে ফলে মানুষের জীবন  সহজ থেকে সহজতর হচ্ছে। বিজ্ঞান শব্দের আভিধানিক অর্থ ‘বিশেষ জ্ঞান’। পার্থিব জগতের কল্যাণের জন্য বিশেষ জ্ঞান সৃষ্টি করায় বিজ্ঞানের অন্যতম লক্ষ্য। বিজ্ঞানের আবিষ্কার মানুষকে ক্রমবিবর্তনের মধ্য দিয়ে পৌঁছে দিয়েছে আধুনিক সভ্যতার চরম শিখরে।সারা পৃথিবীতে আজ বিজ্ঞানের জয়ধ্বনি। বিজ্ঞান ও প্রযুক্তি ব্যতীত মানুষ এক মুহূর্ত বাঁচতে পারবে না। বিজ্ঞানের ছোঁয়া  যে দেশে পড়েনি সে দেশ কোনভাবেই উন্নতি লাভ করতে পারেনি। মানুষের জীবনে বিজ্ঞানের ছোঁয়া কতটা লেগেছে তা প্রতিদিনকার জীবনকে দেখলেই আমরা অনুভব করতে পারি।মানব কল্যাণে বিজ্ঞান ও প্রযুক্তি প্রতিনিয়ত অবদান রেখে  চলেছে।\nবিজ্ঞানের আবিষ্কার- বিজ্ঞানের বিচিত্র আবিষ্কার মানুষের জীবনে সুফল বয়ে এনেছে। মানুষের জীবনে পরিপূর্ণতা এনে দিয়েছে বিজ্ঞান। গুহাবাসী মানুষ আলোকিত জীবনের প্রথম ধাপে আবিষ্কার করেছিল  আগুন। বিজ্ঞানের  পদযাত্রা শুরু হয়েছিল আগুন জ্বালানোর মধ্য দিয়ে।এরপর মানুষের জীবনে যে আবিষ্কারটি গতি এনে দিয়েছে তা হল চাকা আবিষ্কার। পণ্য পরিবহন ও এক স্থান থেকে অন্য স্থানে যেতে মানুষকে চাকা সহায়ক ভূমিকা পালন করেছে। এরপর থেকে মানুষকে আর থেমে থাকতে হয়নি আগুনে পুড়িয়ে  তৈরি হয়েছে নতুন নতুন যন্ত্রপাতি। এক স্থান থেকে অন্য স্থানে মানুষ  পৌঁছে গেছে চাকায়  চালিত বাহনের মাধ্যমে। সমাজের যত পরিবর্তন হয়েছে মানুষের জ্ঞান বিজ্ঞানের  জিজ্ঞাসা ততই বেড়েছে। আকাশ, জল, স্থল  সম্পর্কে মানুষের কৌতূহল বৃদ্ধি পেয়েছে ফলে আবিষ্কারের নেশা  মানুষকে তাড়িত করে।\nবিংশ শতাব্দীর বিজ্ঞান- বিজ্ঞানের জয়যাত্রা প্রাচীনকাল থেকে শুরু হলেও বিংশ শতাব্দীতে এসে সমৃদ্ধি লাভ করেছে। বিজ্ঞানের আবিষ্কার মানুষের জীবনকে যেমন সহজ করেছে তেমনি প্রকৃতিকে নিয়ন্ত্রণ করার কিছুটা সক্ষমতা তৈরি করেছে। বিজ্ঞানের বহুমুখী আবিষ্কার প্রাত্যহিক জীবনকে সহজ করে দিয়েছে। বিজ্ঞানের বিভিন্ন আবিষ্কার মানুষ তার প্রয়োজন মত ব্যবহার করছে। বিজ্ঞানের জয়যাত্রা একবিংশ শতাব্দীতে অব্যাহত থাকবে এবং পৃথিবীকে  নিয়ে যাবে সমৃদ্ধির চরম শিখরে। বিজ্ঞানের বহুমুখী আবিষ্কার পৃথিবীকে দেখাবে নতুন দিগন্ত।বিংশ শতাব্দীতে আমরা উপলব্ধি করতে পারছি বিজ্ঞানের আবিষ্কার ছাড়া সমৃদ্ধি অর্জন কোনভাবেই সম্ভব না।\nপ্রযুক্তি আবিষ্কারে আত্মত্যাগ- প্রকৃতি জগতের বিচিত্র বিষয়ের প্রতি ক্ষুদ্রাতিক্ষুদ্র আগ্রহ এবং পরীক্ষা-নিরীক্ষার মধ্য দিয়ে নতুন নতুন কিছু আবিষ্কার করা বিজ্ঞানীদের মূল কাজ। বিভিন্ন রকম আবিষ্কার থেকে আমরা যে সুফল ভোগ করছি এর পেছনে প্রযুক্তি আবিষ্কারকদের রয়েছে নিরলস শ্রম, মেধা, অধ্যবসায়  ও সাধনা। নতুন নতুন জ্ঞান সমাজে পরিবেশন করা খুব সহজ কাজ ছিল না। নিজের আবিষ্কার সমাজে প্রতিষ্ঠা করতে গিয়ে প্রাণ দিতে হয়েছে ব্রনো, ও ল্যাভয়িসকে। এছাড়া সক্রেটিস, গ্যালিলিও, আর্কিমিডিস, নিউটন, স্যার জগদীশচন্দ্র বসু  প্রভৃতি বিজ্ঞানী তাদের জীবনের বড় অংশ ব্যয় করেছেন গবেষণার কাজে। প্রযুক্তি আবিষ্কার এর পেছনের এই মহান মানুষগুলোর নিরলস পরিশ্রমের বিনিময়ে আধুনিক সভ্যতা বিচিত্র সুবিধা ভোগ করছে। প্রযুক্তি আবিষ্কারের প্রত্যক্ষ এই মানুষগুলোর প্রতি আমাদের সবসময় শ্রদ্ধাশীল থাকতে হবে।\nদৈনন্দিন জীবনে বিজ্ঞান – প্রতিদিনকার জীবনে এমন কোনো মুহূর্ত নেই যে মুহূর্তে আমরা বিজ্ঞানের আশীর্বাদ গ্রহণ করছি না। সকাল থেকে শুরু করে সন্ধ্যা পর্যন্ত বিভিন্ন ভাবে বিজ্ঞান আমাদের পাশে থাকে। সকালে ঘুম থেকে ওঠার সময় যে ঘড়িটা দেখি সেটি থেকে শুরু করে অফিস-আদালতের কাজ শেষ করে এসি বা ফ্যানের বাতাসে নিদ্রায় যাওয়া পর্যন্ত ছন্দময় জীবন এনে দিয়েছে বিজ্ঞান । যাতায়াত, তথ্য প্রযুক্তির ব্যবহার, মানুষের সঙ্গে যোগাযোগ স্থাপন, ব্যবসা-বাণিজ্যের প্রসার, কৃষি, চিকিৎসা, শিক্ষা ও প্রকৌশলীসহ নানামুখী কাজে বিজ্ঞান আমাদের পাশে রয়েছে। মানুষের প্রতিটি কর্মকাণ্ডের সঙ্গে বিজ্ঞান জড়িত। সমাজের প্রতিটি স্তরে বিজ্ঞান এর ছোঁয়া লেগেছে ফলে  জীবনে এসেছে পরিবর্তন। মানব জীবন এবং বিজ্ঞানকে আজ কোনভাবেই আলাদা করা যাবে না। প্রাত্যহিক জীবনে বিজ্ঞান আমাদের প্রতিনিয়ত সুফল এনে দিচ্ছে।\nবেকারত্ব মোচনে বিজ্ঞান – উন্নয়নশীল ও অনুন্নত দেশে বেকারত্ব অভিশাপ। আর্থিক সচ্ছলতা না থাকলে সমাজে অরাজকতা সৃষ্টির সম্ভাবনা থাকে। বিজ্ঞানের আবিষ্কার আজ বেকারত্ব  দূরীকরণ উল্লেখযোগ্য ভূমিকা রাখছে। হাতে-কলমে প্রযুক্তি সেবা সম্পর্কে জ্ঞান লাভ করে  তরুণ সমাজ অর্থ উপার্জন করছে। রেডিও ,টেলিভিশন, বৈদ্যুতিক পাখা, কম্পিউটার, মোবাইল উৎপাদন প্রতিষ্ঠানে যেমন শ্রম শক্তির প্রয়োজন হচ্ছে তেমনি ভাবে পরবর্তীতে মেরামতের জন্য আরেকটি শ্রমশক্তির প্রয়োজন দেখা দিচ্ছে ।ইলেকট্রনিক বিভিন্ন যন্ত্রাংশ উৎপাদন এবং মেরামতের জন্য আধুনিক শিক্ষা ব্যবস্থার মধ্যে কর্মমুখী শিক্ষার সুযোগ করে দিয়ে বেকারত্ব দূর করা সম্ভব হচ্ছে। ফ্রিল্যান্সিংয়ের মাধ্যমে অর্থ আয় করে বাংলাদেশের তরুণ সমাজ দেশের আর্থিক খাতে বিরাট ভূমিকা পালন করছে। বড় বড় শিল্প-কলকারখানায় উৎপাদন বৃদ্ধির জন্য বেশি বেশি শ্রমিক লাগছে। মোবাইলে রিচার্জ বা  মোবাইল এর মাধ্যমে ব্যাংকিং কার্যক্রম সম্পন্ন করে অর্থ উপার্জন করছে এবং তা দিয়ে একটি শ্রেণী তাদের জীবন জীবিকা বেশ ভালোভাবে নির্বাহ করছে। সর্বোপরি বিজ্ঞান বেকারত্ব দূর করার কাজে উল্লেখযোগ্য ভূমিকা পালন করছে।\nশিক্ষা ক্ষেত্রে বিজ্ঞানের অবদান-  শিক্ষা বিকাশের ক্ষেত্রে সবচেয়ে উল্লেখযোগ্য ভূমিকা রেখেছে বিজ্ঞানের নতুন আবিষ্কার।বিশেষ করে কাগজ-কলমের আবিষ্কার, মুদ্রণ শিল্পের অগ্রগতি, টাইপরাইটার আবিষ্কার যা শিক্ষার প্রসার ও বিকাশে সহায়তা করছে ।আধুনিক সময়ে কম্পিউটার আবিষ্কার হওয়ার পর শিক্ষাক্ষেত্রে উন্নতি আরো বৃদ্ধি পেয়েছে। পাওয়ার পয়েন্ট প্রেজেন্টেশনের মাধ্যমে খুব সহজভাবে   পাঠ্যবইয়ের বিষয়সমূহ উপস্থাপন  করলে শিক্ষার্থীদের বুঝতে সুবিধা  হায়। শিক্ষক ও শিক্ষার্থীদের যোগাযোগের মাধ্যম হিসেবে ইমেইল বা সামাজিক যোগাযোগ মাধ্যম বেশ কার্যকরী। শিক্ষার আলো পৌঁছে দিতে বিজ্ঞান সর্বোচ্চ চেষ্টা করছে। দেশ-বিদেশের বিশ্ববিদ্যালয়গুলোতে উচ্চতর শিক্ষা লাভের জন্য গবেষণা পত্র জমা দেওয়া বা ভর্তি পরীক্ষা  এখন অনলাইনের মাধ্যমে সম্পন্ন হচ্ছে। পৃথিবীর বিভিন্ন দেশের উন্নত শিক্ষা প্রতিষ্ঠান সম্পর্কে ধারণা নেওয়া এবং বিচিত্র জ্ঞান আহরণের জন্য ইন্টারনেট প্রযুক্তির অধিক কার্যকর। পৃথিবীর যেকোন ভাষার উল্লেখযোগ্য গ্রন্থ আমরা সহজেই পড়তে পারি ইন্টারনেটের কল্যাণে। পৃথিবীর কোন জ্ঞান নির্দিষ্ট সমাজ বা দেশের গন্ডির মধ্যে সীমাবদ্ধ থাকছে না, জ্ঞান হয়ে উঠেছে সমগ্র পৃথিবীর। বিজ্ঞানের নানা আবিষ্কার শিক্ষাক্ষেত্রকে  উন্নতির দিকে নিয়ে যাচ্ছে।\nচিকিৎসা ক্ষেত্রে বিজ্ঞান- জনস্বাস্থ্যের কল্যাণে উল্লেখযোগ্য ভূমিকা রেখেছে বিজ্ঞান। চিকিৎসা ক্ষেত্রে বিজ্ঞানের অবদান আমরা তখনই বুঝতে পারে যখন আমি বা আমার পরিবারের কেউ অসুস্থ হয়। এক্সে, আল্ট্রাসনোগ্রাম, ইসিজি, সিটি স্ক্যান প্রভৃতি আবিষ্কার রোগ নির্ণয় করার ক্ষেত্রে যথাযথ ভূমিকা পালন করছে। অত্যাধুনিক আবিষ্কার জটিল রোগের  সহজ সমাধান এনেছে। বৃক্ক,  অস্থিমজ্জা, যকৃত এর মত শরীরের গুরুত্বপূর্ণ অঙ্গ প্রতিস্থাপনের মাধ্যমে মানুষ নতুন করে জীবন ফিরে পাচ্ছে। হৃদ রোগীদের জন্য রক্তের প্রবাহ ঠিক রাখতে রক্তনালীর মাঝে  রিং ব্যবহার করা হচ্ছে অথবা লেজার রশ্মির মাধ্যমে রক্তনালীর অভ্যন্তরের চর্বি সরিয়ে দিচ্ছে। ক্যান্সারে আক্রান্ত রোগীদের চিকিৎসা নিশ্চিত করার লক্ষ্যে কেমোথেরাপির বিশেষ ভূমিকা পালন করছে। মূত্রথলি ও পিত্তকোষের পাথর অপসারণের জন্য লেজার রশ্মি ব্যবহার বর্তমান সময়ে বেশ বৃদ্ধি পেয়েছে। লেজারের মাধ্যমে শরীরের  অতি স্পর্শকাতর স্থানের সুচিকিৎসা নিশ্চিত করা যাচ্ছে। বিজ্ঞানের আবিষ্কার ব্যতীত আজকের দিনের আধুনিক চিকিৎসা কোনভাবেই কল্পনা করা সম্ভব নয়। কম্পিউটার প্রযুক্তি চিকিৎসাবিজ্ঞানে অভূতপূর্ব পরিবর্তন  এনে দিয়েছে।\nঅর্থনীতিতে বিজ্ঞানের অবদান- অর্থনৈতিক ভিত্তি ব্যতীত আধুনিক পৃথিবীতে কোন দেশ উন্নতি করতে পারবে না। অর্থনৈতিক প্রবাহ যে দেশে যত বেশি গতিশীল থাকে সেই দেশের জীবনযাত্রার মান তত বেশি উন্নতি লাভ করবে। অর্থনৈতিক উন্নয়নের ক্ষেত্রে বিজ্ঞানের অবদান বিশেষভাবে গুরুত্ব বহন করে। শিল্প কলকারখানা, ব্যাংকিং ব্যবস্থা, আধুনিক মানের যন্ত্রপাতি আবিষ্কার সহ আর্থিক খাতের সকল প্রতিষ্ঠানে বিজ্ঞানের  ছোঁয়া লেগেছে। বিজ্ঞানের সুফল হিসেবে মানুষের কর্মসংস্থানের সৃষ্টি হয়েছে যেমন তেমনি ভাবে আর্থিক প্রবাহ বৃদ্ধি পেয়েছে সর্বোপরি একটি দেশের মোট দেশজ উৎপাদন বা জিডিপিতে বিশেষ প্রভাব সৃষ্টি করছে।মানুষের মাথাপিছু আয় যত বেশি বৃদ্ধি পাবে তত বেশি সে দেশের সম্মান বহির্বিশ্বে বৃদ্ধি পাবে। অর্থনৈতিকভাবে সচ্ছলতা সৃষ্টি করা বিজ্ঞানের কাজ হয়ে দাঁড়িয়েছে। নতুন নতুন আবিষ্কার অর্থনৈতিক প্রবাহে আর্থিক উৎসের নতুন নতুন পথ সংযুক্ত করছে।\nযোগাযোগ ও পরিবহন ব্যবস্থায় বিজ্ঞান- যে দেশের পরিবহন ও যোগাযোগ ব্যবস্থা যত নিরাপদ ও সহজ সেই দেশ তত দ্রুত উন্নতি করতে পারবে। বর্তমান পৃথিবীর  সমৃদ্ধি বহুলাংশে নির্ভর করে সে দেশের পরিবহন ও যোগাযোগ ব্যবস্থার ওপর।চাকা আবিষ্কারের মধ্য দিয়ে পরিবহন ও যোগাযোগ ব্যবস্থা পরিবর্তনের যে ধারা শুরু হয়েছিল তা বর্তমানে ব্যাপকতা লাভ করেছে। বুলেট ট্রেন, এরোপ্লেন, রকেট সহ বহু ধরনের দ্রুতগামী বাহন আবিষ্কৃত হয়েছে। নৌপথে পণ্য ও মানুষ পরিবহনের জন্য উন্নত মানের জাহাজ, লঞ্চ, স্টিমার ,স্পিড বোর্ড আবিষ্কৃত হয়েছে। পৃথিবীর এক প্রান্ত থেকে অন্য প্রান্তে মানুষের সঙ্গে যোগাযোগ স্থাপনের জন্য মোবাইল, টেলিফোন ব্যবহার করা হচ্ছে। প্রাতিষ্ঠানিক তথ্য বিনিময়ের জন্য ইমেইল সবচেয়ে জনপ্রিয় মাধ্যম।গভীর সমুদ্র পথ পাড়ি দিতে পারে এমন বৃহদায়তনের উচ্চ প্রযুক্তি সম্পন্ন মালবাহী জাহাজ পৃথিবীর এক প্রান্ত থেকে অন্য প্রান্ত পর্যন্ত চলে যাচ্ছে।  যোগাযোগ ও পরিবহন ব্যবস্থায় বিজ্ঞানের অবদান অনস্বীকার্য।\nঝুঁকিপূর্ণ কাজে বিজ্ঞান- মানুষ যেখানে পৌঁছাতে পারে না সেখানে মানুষের তৈরি প্রযুক্তি পৌঁছে যেতে পারে সহজেই। বিজ্ঞানের অভূতপূর্ব আবিষ্কার রোবট। মহাশূন্যের রহস্য আবিষ্কারের জন্য রোবট সবচেয়ে কার্যকরী মাধ্যম। দুর্গম পাহাড়-পর্বত, গভীর খনি, সমুদ্রের অতল গহীনে সহজে পৌঁছে যাচ্ছে রোবট। মানুষকে  চাঁদে নিয়ে  গেছে রকেট  আবার মঙ্গলে  পানির অস্তিত্ব খুঁজে পেতে বিজ্ঞান নিরলস পরিশ্রম করে যাচ্ছে।মহাশূন্যের বিচিত্র অজানা তথ্য জানতে মানুষ বিজ্ঞানের শরণাপন্ন হচ্ছে।আকাশপথে ড্রোনের মাধ্যমে গোয়েন্দা তথ্য যেমন সংগ্রহ করা হচ্ছে তেমনি ভাবে মানুষের কাছে বার্তাও পাঠানো হচ্ছে এই প্রযুক্তির মাধ্যমে। যেখানে মানুষের জীবনের ঝুঁকি রয়েছে সেখানে এগিয়ে যাচ্ছে বিজ্ঞানের আবিষ্কৃত বিভিন্ন প্রযুক্তি।মানবকল্যাণে বিজ্ঞান সব সময় অবদান রেখে চলেছে।\nবাণিজ্য বিকাশে বিজ্ঞানের অবদান- সাম্প্রতিক বিশ্বে বাণিজ্য বিকাশে সবথেকে কার্যকরী ভূমিকা পালন করছে বিজ্ঞান। এক দেশ থেকে অন্য দেশে  কাঁচামাল সরবরাহ করা যেমন সহজ হচ্ছে তেমনি ভাবে পৃথিবীর যেকোন প্রান্তে উৎপাদিত পণ্য পৌঁছে দেয়া যাচ্ছে। সমগ্র পৃথিবীটাই এখন একটি বাজারে পরিণত হয়েছে এবং এর একমাত্র কারণ বিজ্ঞানের বিস্ময়কর আবিষ্কার সমূহ। পৃথিবীর কোন অঞ্চলে কোন পণ্যের চাহিদা রয়েছে তা যেমন আমরা মুহূর্তের মধ্যে ইন্টারনেট সংযোগের মাধ্যমে জানতে পারি ঠিক তেমনি ভাবে  একটি পণ্য উৎপাদন করতে কত খরচ পড়বে তাও আমরা সহজে হিসাব করে ফেলতে পারি।বাণিজ্য বিকাশের আজকের যে সফলতার পেছনে বিজ্ঞানের  বড় অবদান রয়েছে।\nকৃষিক্ষেত্রে বিজ্ঞান- মানুষের খাদ্য নিরাপত্তার জন্য বিজ্ঞানীরা নতুন নতুন জাতের  বীজ উৎপাদন করছে। এখন আর মাঠে আমরা লাঙ্গল গরু খুব একটা দেখি না আমরা দেখি  পাওয়ার টিলার, ট্রাক্টর, ধান মাড়াই যন্ত্র। কৃষি কাজ সহজ করার জন্য আবিষ্কৃত হয়েছে বীজ রোপণ, ফসল আহরণ করার যন্ত্র। পানির জন্য প্রকৃতির ওপর নির্ভরতা কমিয়ে গভীর নলকূপ স্থাপন করে পানি উত্তোলন করা হচ্ছে।  পূর্বে যে জমিতে বছরে একটি মাত্র  সফল উৎপাদন হতো সেই জমিতে উন্নত জাতের বীজ ব্যবহার করার কারণে বছরে তিনটি ফসল উৎপাদিত হচ্ছে।  বিভিন্ন জাতের বিলুপ্তপ্রায় দেশি মাছ পুকুরে চাষ করার উপযোগী করার মাধ্যমে দেশে মাছের চাহিদা পূরণ হচ্ছে। মাটি পরীক্ষার যন্ত্র ব্যবহার করে জমিতে প্রয়োজনীয় সার ব্যবহার করা হচ্ছে।প্রাকৃতিক  সারের সঙ্গে ব্যবহৃত হচ্ছে রাসায়নিক সার।গবেষণার মাধ্যমে কৃষিক্ষেত্রে উন্নত জাতের বীজ, সার, চাষ পদ্ধতি, আবিষ্কৃত  হয়েছে  যা মূলত কৃষি বিপ্লবের ভিত্তি রচনা করেছে। মানব কল্যাণের জন্য বিজ্ঞান যেসব আবিষ্কার মানুষের জীবনকে বদলে দিয়েছে তারমধ্যে উল্লেখযোগ্য হল কৃষি সম্পর্কিত আবিষ্কার।\nজীবনমান উন্নয়নে বিজ্ঞানের ব্যবহার- মানুষের অর্থনৈতিক প্রবাহ যদি যথাযথ থাকে তাহলে জীবন মানের উন্নয়ন ঘটে। অর্থনৈতিক প্রবাহ ঠিক রাখার ক্ষেত্রে বিজ্ঞানের নতুন নতুন আবিষ্কারের অবদান অনস্বীকার্য। জীবনমান উন্নয়নের ক্ষেত্রে বিজ্ঞানের আবিষ্কার অভূতপূর্ব ভাবে কাজে লাগছে। আজ আমরা রেডিও টেলিভিশনের মাধ্যমে ঘরে বসেই বিনোদন লাভ করতে পারছি আবার প্রয়োজন মত অন্যের সঙ্গে যোগাযোগ স্থাপনের জন্য টেলিফোন, মোবাইল ব্যবহার করছি। বাণিজ্য ব্যবস্থা ঠিক রাখার জন্য বিশেষ অ্যাপ ব্যবহার করা হচ্ছে। সার্বিকভাবে আমাদের জীবন মান উন্নয়নে প্রত্যক্ষভাবে বিজ্ঞান প্রভাব ফেলছে।\nআবহাওয়ার পূর্বাভাস জানতে বিজ্ঞান – প্রকৃতির বিপক্ষে গিয়ে আমরা যতই অবস্থান নিচ্ছে ততই প্রকৃতি নিজের শক্তি-সামর্থ্য জানান দিতে ঝড়, বন্যা, জলোচ্ছ্বাস সহ বিভিন্ন রকম প্রাকৃতিক দুর্যোগ সৃষ্টি করছে। মানুষ  তার বুদ্ধি বিবেক ব্যবহার করে আবহাওয়ার পূর্বাভাস জানার জন্য প্রযুক্তি সহায়তা নিচ্ছে। বাতাসের গতিবেগ নির্ণয়, বাতাসে জলীয় বাস্পের পরিমাণ নির্ণয়,ঘূর্ণিঝড়ের পূর্বাভাস, জলোচ্ছ্বাসের সম্ভাবনা সহ বিভিন্ন রকম দুর্যোগপূর্ণ আবহাওয়ার আগাম সংবাদ আমরা বিজ্ঞানের কল্যাণে  পাচ্ছি ।বাংলাদেশের উপকূলীয় এলাকায় বসবাসরত মানুষের প্রকৃতির সঙ্গে যুদ্ধ করে বেঁচে থাকতে হয় তাই অতি বর্ষণের ফলে সৃষ্ট বন্যা, অথবা নিম্নচাপের ফলে সৃষ্টি হওয়া ঘূর্ণিঝড় থেকে রক্ষা পাওয়ার জন্য বিজ্ঞান আমাদের সহায়তা করছে। উপগ্রহের মাধ্যমে আমরা আবহাওয়ার পূর্বাভাস জানতে পারি।\nশিল্প ক্ষেত্রে বিজ্ঞান-  অষ্টাদশ শতাব্দীতে ইউরোপে শিল্প বিপ্লব ঘটেছিল মূলত বিজ্ঞানের নতুন নতুন আবিষ্কারের ফলে। ছোট শিল্প বা কুটির শিল্প একটি পণ্য উৎপাদন করতে যে সময় ও অর্থ ব্যয় করে বৃহৎ শিল্প তার থেকে কম মূল্যে পণ্য উৎপাদন করতে সক্ষম হচ্ছে। শিল্পক্ষেত্রে যে পরিবর্তন তার পেছনে রয়েছে বিজ্ঞানের আশীর্বাদ। অনলাইন ভিত্তিক বিভিন্ন ওয়েবসাইটে উৎপাদিত পণ্যের বিজ্ঞাপন প্রদানের মাধ্যমে ক্রেতা সংগ্রহ করা সহজ হয়েছে। আধুনিক সময়ে শিল্পের প্রসারে বিজ্ঞানের বিস্ময় আবিষ্কার বহুমুখী। উৎপাদন থেকে শুরু করে ক্রেতা পর্যন্ত আধুনিক প্রযুক্তির সহায়তা নেয়া হচ্ছে। ইন্টারনেট ব্যবহার করে পণ্যের বিজ্ঞাপন দেওয়া যেমন সহজ তেমনি ভাবে পণ্যের চাহিদা যাচাই করারও সুযোগ তৈরি হয়েছে। বিভিন্ন পণ্য উৎপাদনের জন্য যে কাঁচামাল ব্যবহার করা হয় তার বৃহৎ অংশ পাওয়া যায় খনিতে আর  খনির অনুসন্ধান কাজ করতে ব্যবহার করা হচ্ছে আধুনিক বিজ্ঞানের বিভিন্ন আবিষ্কার।\nসভ্যতা বিকাশে বিজ্ঞানের অবদান- মানব সভ্যতা বিকাশের ক্ষেত্রে উল্লেখযোগ্য অবদান রেখেছে বিজ্ঞান। বিজ্ঞান ছাড়া কখনোই আমরা আজকের এই আধুনিক বিশ্বে উপস্থিত হতে পারতাম না। জ্ঞান বিজ্ঞানের বিকাশ, যোগাযোগ ব্যবস্থার অভূতপূর্ব পরিবর্তন, মানুষের চিন্তা চেতনার বিশালতা, সভ্য জীবনে পদার্পণ এ সকল কিছুর পেছনে রয়েছে বিজ্ঞান। সর্বোপরি সভ্যতা বিকাশের ক্ষেত্রে বিজ্ঞান  সব থেকে বেশি অবদান রেখেছে। সূর্যোদয় থেকে সূর্যাস্ত পর্যন্ত সকল কাজেই প্রত্যক্ষ এবং পরোক্ষভাবে বিজ্ঞানের উপর আমাদের নির্ভর করতে হচ্ছে।\nবিজ্ঞানের ক্ষতিকর দিক –  বিজ্ঞানের সাফল্যের দিক যেমন রয়েছে তেমনি তার একটি অন্ধকার দিকও রয়েছে যা আমরা অস্বীকার করতে পারি না।পৃথিবীতে আজ বড় বড় যুদ্ধে ব্যবহার করা হচ্ছে ভারি ভারি অস্ত্র যেমন বোমারু বিমান, পারমানবিক বোমা, ডিনামাইট, এটম বোমা, ট্যাংক, কামান সহ বিভিন্ন গোলাবারুদ যা আধুনিক বিজ্ঞানের আবিষ্কার। প্রথম ও দ্বিতীয় বিশ্বযুদ্ধ, ইসরাইল-ফিলিস্তিন যুদ্ধ, আফগানিস্তান, সিরিয়ার যুদ্ধ যার মধ্য দিয়ে মানব সভ্যতা দেখলো বিজ্ঞানের ভয়াবহ রূপ।হিরোশিমা ও নাগাসাকির মানুষ আজও যুদ্ধের ভয়াবহতা বহন করে যাচ্ছে।\nউপসংহার- বিজ্ঞানের কিছু আবিষ্কার মানুষের জন্য ক্ষতির কারণ হলেও বৃহত্তর অর্থে বিজ্ঞান মানুষকে দেখিয়েছে শান্তি এবং সমৃদ্ধির পথ। বিজ্ঞানকে যদি আমরা শুভ কাজে ব্যবহার করতে পারি তাহলে বিজ্ঞান হবে আমাদের কাছে শতভাগ আশীর্বাদ আর যদি খারাপ কাজে ব্যবহার করি তাহলে আমাদের জন্য হবে অভিশাপ। বর্তমান সময়ে বিজ্ঞান ছাড়া আমরা কোন ভাবে সমৃদ্ধির পথে এগোতে পারি না। সর্বোপরি বিজ্ঞানের বিচিত্র আবিষ্কার মানুষের জীবনে  কল্যাণ বয়ে নিয়ে এসেছে।"
        }
      ]
    },
    {
      "number": "3",
      "uddipok": "বই মেলায় একদিন",
      "tag": "CTG.B 17",
      "sub_questions": [
        {
          "label": "",
          "question": "",
          "explanation": "ভূমিকা : ‘বইমেলা’ শব্দটা শুনলেই বোঝা যায়, এই আয়োজনটি বই নিয়ে আর তা নিয়ে আসে উৎসবমুখর এক আমেজ। স্বাধীন বাংলাদেশের ঐতিহ্যবাহী বইমেলাগুলো অন্যতম হলো একুশে বইমেলা। ব্যাপকভাবে অনুষ্ঠিত এই মেলাটি ‘অমর একুশে গ্রন্থমেলা’ নামে পরিচিত। প্রতিবছর এই মেলা পুরো ফেব্রুয়ারি মাস জুড়ে বাংলা একাডেমির বর্ধমান হাউজ প্রাঙ্গণে অনুষ্ঠিত হয়। ২০১৪ সাল থেকে অমর একুশে গ্রন্থমেলা বাংলা একাডেমি সংলগ্ন সোহরাওয়ার্দী উদ্যানে সম্প্রসারণ করা হয়েছে। প্রতিবারের মতো এবারও আমি চলে গিয়েছিলাম অমর একুশে গ্রন্থমেলায়। প্রিয় লেখকদের বই কেনা, বইয়ে তাদের অটোগ্রাফ নেওয়া, অজানা বইগুলো সংগ্রহ করাসহ বন্ধুদের সাথে সাহিত্য বিষয়ক আড্ডা দিয়ে অনাবিল আনন্দে কেটেছে আমার বইমেলায় ঘোরাঘুরির সে দিনটি।\nবইমেলা : এদেশে বইমেলার চিন্তাটি প্রথম মাথায় আসে প্রয়াত কথাসাহিত্যিক ও জাতীয় গ্রন্থকেন্দ্রের সাবেক পরিচালক সরদার জয়েনউদ্দীনের। তার উদ্যোগেই ১৯৬৫ সালে বর্তমান ঢাকা বিশ্ববিদ্যালয়ের\nলাইব্রেরির নিচতলায় প্রথম বইমেলা অনুষ্ঠিত হয়। তবে বাংলা একাডেমি প্রাঙ্গণে অনুষ্ঠিত বইমেলার প্রবর্তন করেন চিত্তরঞ্জন সাহা। পরবর্তীতে ১৯৮৩ সালে বাংলা একাডেমির উদ্যোগে প্রথম অমর একুশে গ্রন্থমেলার আয়োজন 'সুসম্পন্ন হয়। আর সেটির আয়োজন করেন তৎকালীন বাংলা একাডেমির মহাপরিচালক কাজী মনজুরে মওলা। এরপর থেকে প্রতিবছর ক্রমান্বয়ে একুশে বইমেলা বিশাল থেকে বিশালতর আকার ধারণ করে। বাঙালি জাতিসত্তার উদ্বোধনের স্মৃতিবাহী একুশের ঐতিহ্যের সঙ্গে স্বাধীনতা সংগ্রামের চেতনা যুক্ত হয়ে মেলাটি এখন নতুন আঙ্গিকে, পরিসরে ও মাত্রিকতায় উন্নীত হয়েছে।\nঅমর একুশে গ্রন্থমেলা/বইমেলায় আমার একদিন : বাংলা একাডেমি আয়োজিত অমর একুশে গ্রন্থমেলা ফেব্রুয়ারি মাসজুড়ে উদ্যাপিত হয়। এক্ষেত্রে ছুটির দিন ও ছুটির দিন বাদে অন্যান্য দিনে পৃথক সময়ে মেলা শুরু হয়। প্রবেশের জন্য কোনো ফি ধার্য করা হয় না। তবে প্রবেশপথে থাকে পুলিশ চেকপোস্ট। সাম্প্রতিক সময়ে দেশের নানা প্রান্তে জঙ্গি হামলার কারণে এবং সন্ত্রাসী তৎপরতা থেকে দর্শনার্থী ও ক্রেতা-সাধারণকে নিরাপত্তা দিতেই সরকার এই উদ্যোগ নিয়েছে। পুলিশ চেকপোস্টে ছেলেরা ও মেয়েরা আলাদা লাইন ধরে মেলায় প্রবেশ করে। শুক্র ও শনিবার ছুটির দিন হওয়ায় সকাল ১১টাতেই মেলা শুরু হয়। এছাড়া অন্যান্য দিন কর্মজীবীদের কথা বিবেচনা করে মেলা শুরু হয় বিকেল ৩টার পর। আমি ছুটির দিন অর্থাৎ শুক্রবারে মেলায় গিয়েছিলাম। তাই বেশি সময় মেলায় ঘোরার সুযোগ পেয়েছিলাম। এজন্য অন্য সকলের মতো আমিও লাইনে দাঁড়িয়ে বাংলা একাডেমি প্রাঙ্গণে প্রবেশ করেছিলাম।\nবাংলা একাডেমি প্রাঙ্গণ : এ বইমেলায় বর্ধমান হাউজ সংলগ্ন এলাকা থেকেশুরু করে বাংলা একাডেমির পুস্তক বিক্রয়কেন্দ্র, পুকুরপাড়ের চারপাশ, বাংলা একাডেমির মূলভবন ও মিলনায়তনের চারপাশের প্রায় সবটা জুড়েই বিভিন্ন প্রকাশনীর স্টল বসে। মেলা চত্বরকে ভাষা শহীদ সালাম, রফিক, জব্বার, রকত, শফিউর এবং কবি রবীন্দ্রনাথ ঠাকুর, কাজী নজরুল ইসলাম, ড. মুহাম্মদ শহীদুল্লাহর মতো কৃতি ব্যক্তিদের নামে ভাগ করা হয়। এই মেলায় গণপ্রজাতন্ত্রী বাংলাদেশ সরকারের বহু রাষ্ট্রীয় প্রতিষ্ঠানও তাদের স্টল নিয়ে অংশগ্রহণ করে। আমি বাংলা একাডেমির প্রাঙ্গণ ঘুরে, শিশু একাডেমি, বাংলা একাডেমি, বাংলাদেশ বেতার, বাংলাদেশ পর্যটন কর্পোরেশন, বাংলাদেশ প্রত্নতত্ত্ব অধিদপ্তরসহ আরাে অনেক সরকারি প্রতিষ্ঠানের স্টল দেখতে পেলাম। মুক্তিযুদ্ধ বিষয়ক বইগুলো প্রধানত বাংলা একাডেমির মূল প্রাঙ্গণেই দেখেছি। আর প্রায় সারাক্ষণই মেলায় নতুন আসা বইগুলো ঘোষণা শুনতে পেয়েছি।\nনজরুল মঞ্চ, তথ্যকেন্দ্র ও লেখককুঞ্জ : মেলাতে থাকে লেখককুঞ্জ এবং সেখানে প্রায়শই বিভিন্ন লেখক উপস্থিত থাকেন। তারা বইয়ের ব্যাপারে পাঠক ও দর্শকদের সাথে মতবিনিময় করেন। লেখককুঞ্জে গিয়ে আমি বেশ কয়েকজন স্বনামধন্য লেখক-সাহিত্যিকের দেখা পেলাম, তাদের সাথে কথা বলার সুযােগ পেলাম। মেলার তথ্যকেন্দ্র থেকে প্রতিনিয়ত নতুন বইগুলো নাম, এসব বইয়ের লেখক ও প্রকাশকের নাম ঘোষণা করা হচ্ছিল। এরই সাথে দৈনিক প্রকাশিত বইয়ের সামগ্রিক তালিকাও লিপিবদ্ধ করা হচ্ছিল। এসময় আমি নজরুল মঞ্চে দাঁড়িয়ে কয়েকটি\nমোড়ক উন্মোচন অনুষ্ঠান উপভোগ করলাম।\nলিটলম্যাগ চত্বর : বর্তমানে অমর একুশে বইমেলায় বেশ জনপ্রিয়তার সাথে স্থান করে নিয়েছে লিটল ম্যাগাজিন। বিশেষকরে তরুণ লেখকদের লেখা প্রকাশের একটি অন্যতম মাধ্যম হলো লিটল ম্যাগাজিন। তাই এই চত্বরে তরুণ লেখকদের আনাগোনাই সবচেয়ে বেশি। অন্যান্য স্টলের পাশাপাশি বর্ধমান হাউজের পেছন দিকে গোল করে এই লিটল ম্যাগাজিনের স্টলগুলো বসে। আমি বেশ কয়েকটি লিটল ম্যাগাজিনও কিনলাম।\nবাংলা একাডেমি প্রাঙ্গণে পুকুরপাড়ের পিঠা উৎসব : বাংলা একাডেমির পুকুরপাড় সংলগ্ন স্থানে নানারকম খাওয়াদাওয়ার ব্যবস্থা ছিল। তবে এসবকিছুর মধ্যে আকর্ষণের কেন্দ্রবিন্দুতে ছিল পিঠার দোকান। ঐতিহ্যবাহী নানা পিঠা দিয়ে স্টল সাজিয়ে বসেছিল বিক্রেতারা। একদিকে পিঠা বানানো হচ্ছিল, অন্যদিকে গরম পিঠায় কামড় বসাচ্ছিল মানুষ। ভাপা, পুলি, পাটিসাপটা, চিতই, মালপোয়া প্রভৃতি হরেক রকম পিঠার স্বাদে মগ্ন ছিল ক্রেতারা।\nবাংলা একাডেমি থেকে সোহরাওয়ার্দী উদ্যান ও বইকেনা : বাংলা একাডেমির স্টলগুলোতে ঘুরতে ঘুরতে দুপুর পেরিয়ে গেল। তাই দুপুরের খাওয়া সেরেই আমি সোহরাওয়ার্দী উদ্যানস্থ মেলার বাকি অংশে ঢুকে পড়লাম। এসময় আমার সাথে বন্ধু মিলি ও সুতপাও এসে শামিল হলো। আমরা তিনজনই বই কেনা শুরু করলাম। মেলা প্রাঙ্গণের সবচেয়ে ভালো দিকটি হলো প্রাণটি পলিথিন ও ধূমপান মুক্ত। তাছাড়া বর্তমানে বিভিন্ন ডিজিটাল প্রকাশনা যেমন সিডি, ভিসিডি প্রভৃতিও স্থান করে নিয়েছে এ মেলায়।\nমুক্তমঞ্চে নাটক ও চ্যানেলে সাক্ষাৎকার : মেলা ঘুরে ক্লান্ত হয়ে আমরা মুক্তমঞ্চে গিয়ে বসলাম। মুক্তমঞ্চে মেলা চলাকালীন নানা পথনাটক, মঞ্চনাটক ও অন্যান্য পরিবেশনা হয়। আমরা বিশ্রাম নিতে নিতে দুটো পথনাটক দেখলাম। এরপর আমরা বইগুলো নিয়ে টেলিভিশনের এক রিপোর্টার অনুরোধে মেলা বিষয়ে সাক্ষাৎকার দিলাম।\nবইকেনা ও মেলা প্রাঙ্গণ ত্যাগ : বাংলা একাডেমির নিজস্ব স্টল থেকে আমরা বেশ কয়েকটি বই কিনলাম। কেননা তাদের সংগ্রহের বইগুলো ভিন্ন ধাঁচের হয়। এছাড়া বাংলা একাডেমির আধুনিক বাংলা অভিধান, প্রমিত বাংলা ব্যাকরণ ও উচ্চারণ অভিধানও কিনলাম। এভাবে সন্ধ্যার আগ পর্যন্ত একটা দুটো করে অনেক বই কেনা হয়ে গেল। সন্ধ্যার পরপরই আমরা মেলা প্রাঙ্গণ ত্যাগ করলাম।\nউপসংহার : কত ধরনের মেলাতেই না আমরা যাই, তবে বইমেলার আবেদন সবচেয়ে আলাদা। এই আবেদন কোনো ভাবেই অগ্রাহ্য করার মতো নয়। আর তাই প্রতিবারের মতো এবারও বইমেলায় গিয়ে অনাবিল আনন্দে আমার দিন কেটেছে। তাছাড়া প্রিয় লেখকদের বেশকিছু নতুন বই কিনেছি আমি যা আমার আকাঙ্ক্ষাকে তৃপ্ত করবে। বস্তুত একজন সুশিক্ষিত ও সংস্কৃতিবান মানুষ হিসেবে নিজেকে গড়ে তুলতে বই পড়ার বিকল্প নেই। আর এক্ষেত্রে বইমেলার গুরুত্ব অনস্বীকার্য।"
        }
      ]
    },
    {
      "number": "4",
      "uddipok": "রূপসী বাংলাদেশ",
      "tag": "CTG.B 17",
      "sub_questions": [
        {
          "label": "",
          "question": "",
          "explanation": "ভূমিকা:\nএকি অপরূপ রূপে মা তোমায় হেরিনু পল্লী জননী ফুলে ও ফসলে কাদা মাটি জলে ঝলমল করে ধরণী\nকবি হৃদয়ের  একরাশ উচ্ছ্বসিত পংক্তি বাংলার রূপ সৌন্দর্য ধারক করে রেখেছে। সকাল থেকে সন্ধ্যা পর্যন্ত এমনকি রাতের বেলায়ও খেলা চলে বাংলার রূপ সৌন্দর্যের । এদেশের সবুজ বন বনানী, শ্যামল প্রকৃতি,বিস্তীর্ণ সমুদ্র সৈকত ও নদনদী বহুমাত্রিক সৌন্দর্য ধারণ করে রয়েছে।  সৌন্দর্য পিপাসু  মানুষ এই বাংলার মাঝ থেকে বিভিন্ন সৌন্দর্য উপভোগ করতে পারে। রূপসী বাংলা বিচিত্র উপকরণে নিজেকে সাজিয়ে রেখেছে। সবুজ শ্যামল প্রকৃতির মাঝে সৌন্দর্যের খেলা চলে রাত্রিদিন। প্রকৃতিকে ভালোবেসে তার সৌন্দর্য উপভোগ করতে মানুষ ছুটে যায় পাহাড়, নদী, সমুদ্র ও বনভূমির কাছে।  বাংলার প্রাকৃতিক সৌন্দর্যের  প্রভাব রয়েছে বাংলা ভাষা ও সাহিত্যে।\nবাংলার ঋতু বৈচিত্র্য: বাংলার রূপ বৈচিত্র ধারণ করে আছে ছয়টি ঋতু। ভিন্ন ভিন্ন ঋতুতে আমরা প্রত্যক্ষ করি প্রকৃতির ভিন্ন ভিন্ন রূপ। বছর ঘুরে প্রতিটি ঋতু তার অনন্য বৈশিষ্ট্য নিয়ে আমাদের সামনে হাজির হয়। গ্রীষ্ম, বর্ষা, শরৎ, হেমন্ত, শীত ও বসন্ত  ঋতুতে বদলায় প্রকৃতি, বদলায় আকাশের রং। প্রকৃতির প্রভাব মানুষের হৃদয়কে প্রভাবিত করে তাই তীব্র গরমে যে হৃদয় থাকে অস্থির সেখানে শান্তির পরশ বুলিয়ে দেয় বর্ষা ঋতু। তীব্র গরমে মাঠ ঘাট ফেটে হয়ে যায় চৌচির, বৃক্ষের পাতা গুলো আসে শুকিয়ে, নদীর বুকে জেগে উঠে বালুচর  এই হল বাংলার গ্রীষ্ম ঋতুর রূপ।  চারপাশে গরমের প্রভাবে জীবন যখন অস্থির অবস্থা তখন প্রকৃতিতে শান্তির পরশ নিয়ে হাজির হয় এক পশলা আষাঢ়ের বৃষ্টি। প্রকৃতি ফিরে পায় প্রাণ, মানুষের মাঝেও তেমনি ভাবে ফিরে আসে প্রশান্তির চঞ্চলতা ।যে প্রকৃতি গ্রীষ্মে হারিয়েছিল তার সৌন্দর্কে বর্ষায় সে ফিরে পায় তার হারিয়ে যাওয়া সৌন্দর্য। নীল আকাশে সাদা ভেলা ভাসিয়ে চলে শরতের খন্ড খন্ড  মেঘ। ঝুম ঝুম বৃষ্টির মাঝে আবার দেখা যায় প্রচন্ড রোদ। রোদ বৃষ্টির  লুকোচুরি খেলা শরৎ ঋতুর বৈশিষ্ট্য।নদী তীরে ফুটে থাকে সাদা কাশফুল,নীল আকাশের বুক চিরে ছুটে চলে দূরন্ত সাদা বলাকা।হঠাৎ সকালে সবুজ ঘাসের বুকে জমে ওঠে শিশির, শিউলি ফুলের গন্ধে চারিদিক হয়ে ওঠে বিমোহিত,প্রকৃতি জানান দিয়ে যায়- এই এসে গেলো হেমন্ত।কৃষকের উঠান ভরে যায় সোনালী ধানে,ঘরে ঘরে শুরু হয় নবান্ন উৎসব। শীতের ছোঁয়া শুরু হতেই বৃক্ষ হয়ে যায় পাতা শুন্য।সাদা কুয়াশার মাঝে লুকিয়ে থাকে শীতের বুড়ি।উত্তরের হিমেল হাওয়া শেষ হতেই শুরু হয় দক্ষিণা সমীর।প্রকৃতি ফিরে পায় আপন মহিমা,বৃক্ষরাজি ছেয়ে যায় কচি পাতায়।\nসকালের সৌন্দর্য: বাংলার প্রকৃতি অনন্য রূপ দেখা যায় সকালে।নীল আকাশের বুক ভেদ করে জেগে ওঠে রাঙা অরুণ।প্রভাতের আলোর আভা জাগিয়ে তোলে প্রাণিকুলেরর চঞ্চলতা। ঋতুভেদে এ বাংলার সকালের রূপ ভিন্ন হয়ে থাকে।তবে যে কোনো ঋতুতেই হোক না কেনো সৌন্দর্যের কমতি থাকে না।শরতের সকালের রোদ মানুষের কাছে কাঙ্ক্ষিত হলেও  গরমের রোদ ঠিক তেমনি বিরক্তির।সকালের সবচেয়ে সুন্দর সময় হেমন্ত ও বসন্ত ঋতু।না শীত না গরম এমন সময়ে সকালকে সবচেয়ে বেশি উপভোগ করা যায়।বিশেষ ভাবে সকালে পাখির কিচিরমিচির শব্দ, নানা রঙের ফুল ফোটার দৃশ্য প্রকৃতির রূপ সৌন্দর্যকে আরো বাড়িয়ে তোলে।সকালের সৌন্দর্য আমাদের মনকে মহিত করে তোলে, তাই মনেজেগে ওঠে একটি কথাই – আমার দেশের মাটির গন্ধে ভরিয়াছে সারা মন।\nপল্লির প্রাকৃতিক সৌন্দর্য: বাংলার প্রাকৃতিক সৌন্দর্যকে ধারণ করে আছে পল্লি প্রকৃতি। সবুজ শ্যামল প্রকৃতির রূপে মুগ্ধ হয় প্রকৃতি প্রেমীরা । বৃক্ষরাজি সুশোভিত পল্লী যেনো সৌন্দর্যের আধার হয়ে দাঁড়িয়ে আছে। পল্লীর বুক চিরে বয়ে চলা প্রবাহমান নদী যার তীরে বেড়ে উঠেছে শ্যামল প্রকৃতি। উদাস মনে মাঝি বেয়ে চলে নৌকা,গায়ের বধূরা কলসিতে করে নিতে আসে নদীর পানি, সন্ধ্যা হতেই রাখাল গরুর পাল নিয়ে ফিরে ঘরে – সবকিছু মিলিয়ে পল্লী আমাদের বিচিত্র সৌন্দর্যের লীলাভূমি। বিস্তীর্ণ মাঠজুড়ে রয়েছে সবুজ ধান ক্ষেত, আবার কখনো মাঠ জোড়া হলুদ সরিষা ক্ষেত যা দেখে মনে হয় কোন বাঙালি রমণী যেনো হলুদ রঙের শাড়ি পড়ে বসে আছে। ছায়া-শীতল এই গ্রামীণ জীবনের সাথে পল্লী মানুষের সম্পর্ক অনন্তকালের। শহুরে মানুষ মনকে প্রশান্তি দিতে সময় পেলেই ছুটে যায় পল্লী গ্রামে। পল্লী প্রকৃতি বর্ণনা করতে গিয়ে কবি বলেছেন –\nমাঠ ভরা ধান আর জলভরা দিঘি চাঁদের কিরণ লেগে করে ঝিকিমিকি\nসন্ধ্যার প্রকৃতি: – সমস্ত দিনের শেষে সূর্য যখন অস্ত যায় তখন পল্লীর রূপে বদল ঘটে। সন্ধ্যার রূপকে দেখলে মনে হবে যেন কোন শিল্পীর হাতে আঁকা জীবন্ত চিত্র। সূর্য ডুবতে ডুবতে মাঠের কাজ শেষ করে কৃষক ফেরে ঘরে, গায়ের বধূ দিনের শেষ কাজটি করতে ব্যতিব্যস্ত, মসজিদ- মন্দিরে শুরু হয় প্রার্থনা, আকাশে এক কোণে চাঁদ উকি মারে, আবার জোনাকির ঝাঁক বেঁধে চলতে শুরু করে অন্ধকার পেছনে ফেলে সাথে সন্ধ্যায় নদীতীরে পাখির ডানা ঝাপটে দূরের দিকে ছুটে চলা এক অন্যরকম সৌন্দর্যের সৃষ্টি করে। বর্ষা ঋতুতে টিপ টিপ বৃষ্টির জলের উপর পূর্ণিমার চাঁদের আলো পড়লে সৌন্দর্যের মাত্রা আরো বেড়ে যায়।সন্ধ্যার প্রকৃতি সত্যিই আমাদেরকে কল্পনার জগতে নিয়ে যায়।\nপ্রাকৃতিক সৌন্দর্যের বৈচিত্র: রূপসী বাংলা খ্যাত আমাদের এই বাংলাদেশের প্রাকৃতিক সৌন্দর্য ঋতু অনুসারে বৈচিত্র লাভ করে থাকে। পৃথিবীর মানচিত্রে ছোট্ট এই বাংলাদেশ সৌন্দর্যের বহুমাত্রিক প্রকাশ ঘটিয়া থাকে। কখনো আমরা দেখি দিগন্তজোড়া সবুজ শামোলিমা আবার কখনো দেখি সুউচ্চ পাহাড়। এখানে রয়েছে পৃথিবীর দীর্ঘতম সমুদ্র সৈকত ঠিক যার বিপরীত রয়েছে পাহাড় – এ যেনো অনিন্দ্যসুন্দরের মিথস্ক্রিয়া।পার্বত্য অঞ্চলে রয়েছে পাহাড়ি ঝরনা, পাহাড়ের মাঝ থেকে বয়ে চলেছে নদী। সুন্দরবনের দিকে যদি তাকায় তাহলে দেখতে পাব সবুজের সমারোহ যেন পল্লবঘন তরুবীথির সাম্রাজ্য সৃষ্টি করেছে।দেশের দক্ষিণাঞ্চলে সাগরের বুকে বেঁচে থাকা দ্বীপাঞ্চল গুলো দেখতে আরো সুন্দর, চারিদিকে নারকেল সুপারির বনভূমি অন্যরকম দৃশ্যপট সৃষ্টি করে। এদেশের কোথাও কোথাও রয়েছে লালমাটিতে বেড়ে ওঠা বৃক্ষরাজি। প্রকৃতিপ্রেমীরা বাংলার সৌন্দর্য উপভোগ করে প্রাণ খুলে। সিলেট অঞ্চলের দিকে পাহাড়ি ভূমিতে গড়ে উঠেছে সবুজ চায়ের বাগান আবার হাওরাঞ্চলের বিস্তীর্ণ পানি প্রবাহ অন্যরকম সৌন্দর্য নিয়ে হাজির হয়।সবকিছু মিলিয়ে রুপশি বাংলার রুপ দেখতে ভ্রমণপিপাসুরা সুদীর্ঘকাল থেকে ছুটে এসেছে আমাদের দেশে।\nবনাঞ্চলের সৌন্দর্য: আমাদের দেশের বৃহত্তম বনভূমি রয়েছে দক্ষিণাঞ্চলে যার নাম সুন্দরবন। এটি পৃথিবীর একমাত্র স্রোতজ বনভূমি। এই বনের উল্লেখযোগ্য বৃক্ষ সুন্দরী, কেওড়া, গরান, গোলপাতা, কেওড়া ইত্যাদি। সবুজ শ্যামলে পরিপূর্ণ আমাদের এই সুন্দরবন অঞ্চল। দূর থেকে দেখলে মনে হবে এটি বনভূমি নয় যেনো পাত্রে ধারণ করে রাখা সবুজ রং। ময়মনসিংহ, মধুপুর ও গাজীপুরের ভাওয়াল অঞ্চলের বনভূমির বৃক্ষ গুলো তুলনামূলকভাবে একটু লম্বা বেশি হয়। লাল মাটিতে বেড়ে ওঠা এই বনভূমির বৃক্ষরাজির সৌন্দর্য সুন্দরবনের থেকে একটু ভিন্ন। শীত ঋতুতে এই অঞ্চলের বনভূমি নিঃস্ব হয়ে পড়ে আবার বসন্ত আসবেই সবুজে ভরে ওঠে চারপাশ। চট্টগ্রামের পাহাড়ি অঞ্চল, কুমিল্লার লালমাই পাহাড় অপার সৌন্দর্যের আধার।\nসমুদ্রতীরের সৌন্দর্য: বাংলার প্রাকৃতিক সৌন্দর্যের সবচেয়ে বড় পার্থক্যের দিক হলো সময় ও স্থান অনুসারে এর রূপ ভিন্ন ভিন্ন। সকালে প্রকৃতিকে যে ভাবে দেখা যায় সন্ধ্যায় সেভাবে দেখা যায় না। আবার সমভূমির সৌন্দর্য থেকে পাহাড়ি বা সমুদ্রতীরের সৌন্দর্য একেবারেই ভিন্ন। আমাদের দেশের প্রধান দুটি সমুদ্র সৈকত কক্সবাজার ও কুয়াকাটা সমুদ্র সৈকত এছাড়া পতেঙ্গা সমুদ্র সৈকতেও সৌন্দর্য পিপাসু মানুষের ভীড় চোখে পড়ে।কুয়াকাটা সমুদ্র সৈকত থেকে সূর্যোদয় ও সূর্যাস্ত দেখা যায়। প্রায় সবসময়ই প্রকৃতিপ্রেমীরা ছুটে যায় সমুদ্র তীরে। বিস্তীর্ণ সমুদ্রের ঢেউয়ের উপরে রয়েছে নীল আকাশ, সমুদ্র তীরে বেড়ে ওঠা ঝাউ বনের সারি সৃষ্টি করে অপরূপ সৌন্দর্যের। অবারিত জলরাশি সাথে শুভ্র ফেনিল ঢেউ যেকোনো পর্যটককে মোহিত করে তুলবে। কক্সবাজার সেন্টমার্টিন দ্বীপটি আরেক সুন্দরের লীলাভূমি। প্রবাল দিয়ে গড়ে ওঠা এই দ্বীপের আয়তন মাত্র ৮ কিলোমিটার। নারকেল সুপারির বাগানে ছেয়ে আছে দ্বীপের প্রায় সমস্ত অঞ্চল। প্রকৃতির অপরূপ সৌন্দর্য নৈসর্গিক প্রিয় মানুষের মনে শুধুই কৌতূহল বৃদ্ধি করে।\nদ্বীপাঞ্চলের সৌন্দর্য: বাংলাদেশ পৃথিবীর সবচেয়ে বড় ব -দ্বীপ আবার বাংলাদেশের সব থেকে বড় ব -দ্বীপ সুন্দরবন। দ্বীপাঞ্চলের সৌন্দর্য সমভূমি ও পাহাড়ি এলাকার থেকে একটু আলাদা। বাংলাদেশের একমাত্র পাহাড়ি দ্বীপ মহেশখালী ।একদিকে পাহাড় আর অন্যদিকে সমুদ্র সত্যিই এক অন্যরকম সৌন্দর্যের সৃষ্টি করে। ভোলা জেলার মনপুরা ,চর কুকরি মুকরি,চর নিজাম, চট্টগ্রামে রয়েছে সন্দ্বীপ ,নোয়াখালীর হাতিয়া, সুবর্ণচর, নিঝুম দ্বীপ উল্লেখযোগ্য দ্বীপাঞ্চল। নদী বা সাগরের সঙ্গে এই দ্বীপসমূহে নিবিড় সম্পর্ক।বিস্তীর্ণ জলাভূমি এর মধ্যে সৃষ্টি হয়েছে এই দ্বীপ। দ্বীপের সকল দিকেই রয়েছে সবুজের সমারোহ। পূর্ণিমার চাঁদ যখন পানিতে ছায়া ফেলে তখন দেখা দেয় আলো-আঁধারির খেলা।দক্ষিণা সুনীল সাগরের বুকে ভেসে থাকা দ্বীপাঞ্চল অন্যরকম রূপ-সৌন্দর্য ধারণ করে থাকে।এই দ্বীপসমূহে ঘর বেধেছে সংগ্রামী মানুষ যারা জীবন সংগ্রামে প্রকৃতির সঙ্গে লড়াই করে চলে।\nপাহাড়ি অঞ্চলে সৌন্দর্য: বাংলাদেশের প্রাকৃতিক সৌন্দর্য আরো সমৃদ্ধ করেছে পাহাড়ি অঞ্চল । উঁচু-নিচু পাহাড়ের সারি সারি তার উপর রয়েছে সবুজ বৃক্ষ এ যেন সৌন্দর্যের এক মিলন মেলা। পাহাড়ের কোল ঘেঁষে সকালের সূর্যের আলো সৌন্দর্য আরো বাড়িয়ে দেয়। পার্বত্য চট্টগ্রাম অঞ্চলের পাহাড় ছুঁয়ে চলে সাদা মেঘ, সুদূরে চোখে পড়ে সবুজ শ্যামলিমার বিস্তীর্ণ রাশি, পাহাড়ি পথ ধরে চিকন সুতার মত চলেছে আঁকা বাঁকা নদী, পাহাড়ের কোথাও আবার পাহাড়ের গা ঘেমে ঝরে পড়ছে জলরাশি যায় স্থানীয় ভাবে ছড়া নামে পরিচিত। পাহাড়ের কোল ঘেঁষে আদিবাসীরা জুম চাষ করে পাহাড়ি সৌন্দর্য আরো বৃদ্ধি করেছে।ময়মনসিংহ ও সিলেট অঞ্চলের পাহাড়ের সৌন্দর্য চট্টগ্রাম অঞ্চলের থেকে একটু ভিন্ন। সর্বোপরি বাংলাদেশের পাহাড়ি অঞ্চল প্রাকৃতিক সৌন্দর্য বৃদ্ধির ক্ষেত্রে বিশেষ ভূমিকা রেখেছে।\nহাওরাঞ্চল ও নদ নদী: জালের মত ছড়িয়ে ছিটিয়ে রয়েছে এদেশে অসংখ্য নদ-নদী। এদেশের মানুষের সাথে নদনদীর গভীর সম্পর্ক রয়েছে। একদিকে কৃষিভিত্তিক সমাজ ব্যবস্থা অন্যদিকে যোগাযোগের মাধ্যম তাই প্রাকৃতিক সৌন্দর্য বৃদ্ধিতে নদ-নদী ও হাওরাঞ্চলের বিশেষ অবদান লক্ষণীয়। খাল-বিল, নদী-নালা, হাওর বাওরে ভরে আছে এই বাংলা। নদীর সংখ্যা অনেক বেশি হওয়াতে এদেরকে বলা হয় নদীমাতৃক দেশ। তাই নদ নদীর সৌন্দর্য বাংলার প্রাকৃতিক সৌন্দর্যকে আরো বৃদ্ধি করে।পদ্মা-মেঘনা-যমুনা- ব্রহ্মপুত্র বুক চিরে বয়ে চলা নানা রংয়ের নৌকা বয়ে চলার দৃশ্য সত্যিই অনন্য। বিকেল হলেই সাদা বক আর গাঙচিল উড়ে যায় দিনের শেষ সূর্যকে বিদায় জানিয়ে। কিশোরগঞ্জ,সুনামগঞ্জ, মৌলভীবাজার অঞ্চলের হাওড় বাওড়গুলো জীববৈচিত্র্য ধারণ করে আছে।নাটোর-পাবনা অঞ্চলের চলনবিল আর এক সৌন্দর্যের আধার। শীতের সময় দূর পথ পাড়ি দিয়ে আমাদের দেশে আসে অতিথি পাখি। জাহাঙ্গীরনগর বিশ্ববিদ্যালয়ের মনোরম পরিবেশে অতিথি পাখির আনাগোনা বেশি দেখা যায়। সৌন্দর্য পিপাসু মানুষেরা তখন ভিড় জমায় জাহাঙ্গীরনগর বিশ্ববিদ্যালয়ের পুকুর পাড়ে। জীববৈচিত্র্য ও প্রাকৃতিক ভারসাম্য রক্ষায় ও নদ নদীর বিশেষ ভূমিকা রয়েছে।\nসমভূমি অঞ্চলে সৌন্দর্য: বাংলাদেশের প্রাকৃতিক সৌন্দর্য বৃদ্ধির ক্ষেত্রে সমভূমি অঞ্চলের বিশেষত্ব রয়েছে। উর্বর সমভূমি জুড়ে রয়েছে সবুজের বিস্তীর্ণ অঞ্চল। দৃষ্টি যত দূরে যায় শুধু সবুজ আর সবুজের মেলা।সমভূমির সবুজ অঞ্চল দিয়ে যখনই এক পশলা বৃষ্টি নেমে আসে তখন সৌন্দর্য আরো বেড়ে যায়। সবুজ পাতার ভেতর দিয়ে মৃদুমন্দ বাতাস, সাথে পাখির কিচিরমিচির শব্দ প্রকৃতিপ্রেমিকে মোহিত করে। দৃষ্টিনন্দন সবুজের সমারোহ ভ্রমণপিপাসু মানুষকে আকৃষ্ট করে।কবি তাই বলেছেন-\nএমন দেশটি কোথাও খুঁজে পাবে নাকো তুমি সকল দেশের রানী সে যে আমার জন্মভূমি\nউপসংহার: অপরূপ সৌন্দর্য নিয়ে গড়ে উঠেছে আমাদের এই বাংলাদেশ যার রূপে মুগ্ধ হয়ে এ দেশের নাম দিয়েছি রূপসী বাংলা। বাংলার প্রাকৃতিক সৌন্দর্যের প্রভাব  রয়েছে শত শত কবি,শিল্পী সাহিত্যিক এর মাঝে । চোখ ধাঁধানো এমন সৌন্দর্য  সারা পৃথিবীতে  দ্বিতীয়টি পাওয়া খুব কষ্ট। তাই কবি বলেছেন-\nবাংলার রূপ আমি দেখিয়াছি , তাই পৃথিবীর রূপ খুঁজিতে যাই না আর।"
        }
      ]
    },
    {
      "number": "5",
      "uddipok": "পরিবেশ সংরক্ষণে বনায়ন",
      "tag": "JCC 24,CTG.B 17",
      "sub_questions": [
        {
          "label": "",
          "question": "",
          "explanation": "ভূমিকা\nবন প্রকৃতি মানুষের নিকটতম প্রতিবেশী। বনভূমিই পৃথিবীর প্রথম আগন্তুক। মানুষের আগমনের পূর্বেই সে এসে মানুষের ক্ষুধা মিটাবার খাদ্য এবং মাথা গুঁজবার শীতল ছায়া সৃষ্টি করে প্রতীক্ষা করছিল মানুষের আবির্ভাবের। তারপর মানুষ এলো এবং সৃষ্টির সেই প্রথম প্রভাতে মানুষ ভূমিষ্ঠ হয়েছিল স্নিখ শ্যামল অরণ্যের কোলেই। অরণ্য তার অবারিত শ্যামল ছায়া বিস্তার করে তাকে সূর্যের প্রখর দহনজ্বালা থেকে রক্ষা করেছিল। তার ক্ষুধার্ত মুখে অরণ্যই দিয়েছিল খাদ্য, প্রকৃতির নানা বিরুদ্ধ শক্তির হাত থেকে রক্ষা করার জন্যে দিয়েছিল নিরাপদ আশ্রয়। গভীর অরণ্যের বুকে মানুষ গড়ে তুলেছে চঞ্চল জনপদ। জীবন স্পন্দনে অপূর্ব কোলাহল মুখর সে জনপদ গ্রাম থেকে গ্রামান্তরে বিস্তৃত হয়েছে। মাঠে মাঠে ফসলের দোলা, কর্মের সমারোহ, আনন্দের জয়ধ্বনি জেগেছে। কৃষি সভ্যতার বুনিয়াদ মজবুত হয়েছে। প্রয়োজন বেড়েছে মানুষের। বনের গাছ কেটে মানুষ প্রয়োজনীয় আসবাবপত্র তৈরি করেছে, ঘরের খুঁটি দিয়েছে। জীবিতকালে গাছ ফুলের সুবাস দেয়, ফল দেয়, অক্সিজেন দেয়, মরণের পরেও সে নানানভাবে মানুষের উপকার করে যায়। পরিবেশ সংরক্ষণে বনায়ন এর মতো এমন উপকারী আর কিছু নেই।\nবনায়নের উদ্দেশ্য\nমানুষ আজ অরণ্য বিনাশের মাধ্যমে পৃথিবীতে ডেকে আনছে মরুভূমি। অরণ্যই মরুভূমিকে প্রতিরোধ করতে পারে, অরণ্যই মরুভূমিকে শ্যামল স্নিগ্ধ স্নেহময়ী জননীর মূর্তি দান করতে পারে। বনায়নের মাধ্যমে সম্ভব হয় পরিবেশ সংরক্ষণ ও মরুভূমির বশীকরণ। বনায়নের উদ্দেশ্যই হলো তাই। অরণ্যের তরুশিশুদলকে মানবসমাজের সান্নিধ্যে আহবান করাই তার মূল উদ্দেশ্য। জনভূমি ও বনভূমির মধ্যে একদিন ব্যবধান ছিল না। কিন্তু পাশ্চাত্য সভ্যতার নগরকেন্দ্রিকতা অরণ্যকে ধ্বংস করে তার ওপর ইট কাঠ পাথরের কৃত্রিম শোভা স্থাপন করে প্রকৃতপক্ষে মানবজাতির কবরভূমি রচনা করেছে। বনায়নের উদ্দেশ্য এই কবরভূমি থেকে মানবজাতিকে রক্ষা করে একটা সুন্দর পরিবেশ উপহার দেওয়া। তাই তো পরিবেশ সংরক্ষণে বনায়ন এর গুরুত্ব উপলব্ধি করে কবি বলেছেন-\n“দাও ফিরে সে অরণ্য, লও এ নগর,\nলও যত লৌহ, লোষ্ট্র, কাঠ ও প্রস্তর।\nহে নব-সভ্যতা, হে নিষ্ঠুর সর্বগ্রাসী,\nদাও ফিরে তপোবন, পুণ্যচ্ছায়ারাশি,\nগ্লানিহীন অতীতের দিনগুলো।”\nবনভূমি ও মানবজীবন\nমানবজীবন ও অরণ্যজীবন প্রাণের এই দুই মহান প্রকাশের মধ্যে বাজে একটিমাত্র ছন্দ। ঋতুচক্রের আবর্তনের পথে উভয়ের একই স্পর্শকাতরতা। বসন্তের দক্ষিণ বাতাসে মানুষ তার হৃদয়ের আনন্দানুভূতিকে চিত্রে, সংগীতে কিংবা কবিতায় প্রকাশ করে। আর অরণ্য তার বাসন্তী বেদনাকে প্রকাশ করে অশোক, পলাশ, কৃষ্ণচূড়ার রক্তিম প্রগলভতায়। উভয়ের আদান প্রদানের সম্পর্কও অতি নিবিড়। এক বিপুল ভ্রান্তিবিলাসের জন্যে মানুষ এতদিন তার পরম বন্ধুকে চরম শত্রু মনে করে নির্বোধ ঘাতকের মতো ধ্বংসের পৈশাচিক লীলায় মেতে উঠেছিল। মানুষের এই কৃতঘ্নতার তুলনা কোথায়? কাজেই, আজ আর বনভূমি ধ্বংস নয়, বনভূমি সৃজনই প্রয়োজন।\nবাংলাদেশের বনভূমি\nবাংলাদেশের ভূপ্রকৃতি বনায়নের জন্যে অত্যন্ত সহায়ক। আমাদের দেশের বিভিন্ন অঞ্চলে বন আছে। যেমন- গাজীপুর জেলার অন্তর্গত ভাওয়ালের গজারি বন, টাঙ্গাইলের মধুপুরের বন, খুলনা বিভাগের অন্তর্গত সুন্দরবন, পার্বত্য চট্টগ্রামের বনভূমি, কুমিল্লার শালবন বিহার ইত্যাদি। এককালে এসব বনাঞ্চলে বড় বড় গাছপালায় পরিপূর্ণ ছিল। বর্তমানে বনভূমি প্রায় উজাড় হওয়ার পথে। এতে পরিবেশগত দিক থেকে বাংলাদেশ ভীষণ সংকটের দিকে এগিয়ে যাচ্ছে।\nপরিবেশ ও সামাজিক বনায়ন\nপরিবেশ নিঃসন্দেহে মানবধাত্রীর মতো। প্রকৃতি ও মানবচরিত্রের মধ্যে বিরোধ নয়, উভয়ের মধ্যে রয়েছে গভীর আত্মীয়তার সম্পর্ক। এই সম্পর্ককে আরও গভীর ও দীর্ঘস্থায়ী করতে হলে বিশুদ্ধ পরিবেশ দরকার। তাই পরিবেশ সংরক্ষণের জন্যেও বাংলাদেশে বনায়নের প্রয়োজনীয়তা অপরিসীম। সামাজিকভাবে বনায়ন কর্মসূচি সফল করতে না পারলে মানুষের উপযোগী পরিবেশ সংরক্ষণ করা সম্ভব নয়।\nআমরা জানি, প্রাকৃতিক ভারসাম্যের জন্যে বাংলাদেশের ২৫ শতাংশ বনভূমি আবশ্যক, কিন্তু এখানে বর্তমানে আছে মাত্র ১৬.৪৬ শতাংশ বনভূমি। আমাদের পরিবেশ ও অস্তিত্ব রক্ষার জন্যে বনায়ন বৃদ্ধি করা উচিত। তা না হলে আমরা গ্রীণ হাউস ইফেক্ট এর করালগ্রাস থেকে নিজেদেরকে রক্ষা করতে পারব না। বৈজ্ঞানিকদের সমীক্ষায় জানা গেছে যে, গ্রীণহাউসের প্রভাবে বাংলাদেশে সমুদ্রপৃষ্ঠের উচ্চতা এক কিলোমিটার বৃদ্ধি পেতে পারে, আর তাতে উপকূলীয় অঞ্চল প্রায় ২২,৮৮৯ বর্গকিলোমিটার বাংলাদেশ পানির নিচে ডুবে যেতে পারে। তাছাড়া আমাদের প্রাণিজগতের বেঁচে থাকার জন্যে প্রয়োজনীয় উপাদান হলো অক্সিজেন। অক্সিজেন আমরা সাধারণত পেয়ে থাকি গাছপালা বা বনভূমি থেকে। আমাদের দেশের মানুষের জন্যে যে পরিমাণ অক্সিজেনের প্রয়োজন, সে পরিমাণ অক্সিজেন পাওয়ার মতো বনভূমি বাংলাদেশে নেই। তাই মানুষের বসবাসের উপযোগী পরিবেশ সংরক্ষণ ও অন্যান্য প্রয়োজন মেটাবার জন্যে আমাদের বনায়ন কর্মসূচি গ্রহণ করা খুবই দরকার।\nসামাজিক বনায়ন কর্মসূচি সফল করতে হলে সমাজের সর্বস্তরের মানুষকে সচেতন করতে হবে। বনায়নের জন্যে যে শুধু বিশাল বনভূমিকেই বেছে নিতে হবে তা নয়, আমাদের বাড়ির আশেপাশে অনেক অনাবাদী জায়গা থাকে, পুকুরপাড়ে পড়ে থাকে অনেক জায়গা, এসব জায়গায় গাছপালা লাগিয়ে বনায়ন কর্মসূচি পালন করা যায়। তাছাড়া রাস্তার ধারে এবং শিক্ষাপ্রতিষ্ঠানের আশেপাশে ও খেলার মাঠের ধারেও গাছ লাগানো যায়। এসমস্ত কর্মসূচি শুরু হলে সামাজিকভাবে মানুষ উৎসাহিত হবে এবং বনায়নে এগিয়ে আসবে।\nবনায়নের উপকারিতা\nবনায়নের উপকারিতার কথা বলে শেষ করা যাবে না। বনভূমি সূর্যের প্রখর কিরণ নিয়ন্ত্রণ করে এবং প্রকৃতির শোভাবর্ধন করে। প্রয়োজনীয় কাঠ সরবরাহ করে বনভূমি আমাদের প্রাত্যহিক জীবনের চাহিদা মিটিয়ে থাকে। এই বনভূমি উচ্ছন্নে গেলে দেশ অনেক ক্ষতির সম্মুখীন হয়। তাই প্রত্যেক দেশের সরকারই বনভূমি রক্ষা করার জন্যে যথাযথ ব্যবস্থা গ্রহণ করে থাকে। প্রাকৃতিক ভারসাম্য বজায় রাখার ক্ষেত্রে বনভূমির অবদান বিশেষভাবে উল্লেখযোগ্য। গাছপালা বায়ুর অঙ্গার অম্লজ গ্যাস গ্রহণ করে সালোকসংশ্লেষণ প্রক্রিয়ায় নিজের খাদ্য তৈরি করে ও বিশুদ্ধ অক্সিজেন গ্যাস বাতাসে ছেড়ে দেয়। এই অক্সিজেন আমাদের জীবনধারণের জন্যে একান্ত অপরিহার্য। গাছপালা না থাকলে বাতাসে কার্বন ডাই-অক্সাইডের পরিমাণ বৃদ্ধি পেত এবং অক্সিজেনের অভাবে প্রাণী মারা যেত। একমাত্র গাছপালা বা বনায়নই আমাদের জীবনধারণের সুস্থ পরিবেশের নিশ্চয়তা দান করে। তাছাড়া গাছপালা শুধু ছায়া ও শোভাই বিস্তার করে না, ফুল, ফল দান করে এবং প্রয়োজনীয় কাঠ সরবরাহ করে আমাদের অনেক উপকার করে থাকে। গাছ আমাদের উপাদেয় খাদ্য ও অর্থকরী ফল সরবরাহ করে থাকে। তাই বনায়নের গুরুত্ব অপরিসীম।\nউপসংহার\nআজ আর বনভূমি ধংন নয়, বনভূমি সৃজনই প্রয়োজন। স্নিগ্ধ, শীতল ছায়া এবং প্রাণের উৎস অম্লজান থেকে আরম্ভ করে খাদ্য, বাসগৃহ, ঔষধপত্র পর্যন্ত সবই অরণ্যের অবদান। অরণ্য ছাড়া পৃথিবী পরিণত হতো মরুভূমিতে। অরণ্যই প্রাণের অগ্রদূত। বিজ্ঞান নির্ভর যান্ত্রিক সভ্যতার ক্রমবিস্তার এবং অরণ্য সংহারে প্রাকৃতিক আবহাওয়ার যে ভারসাম্য বিনষ্ট হয়ে যাচ্ছে, এখন বনায়নই তার একমাত্র প্রতিকার।"
        }
      ]
    },
    {
      "number": "1",
      "uddipok": "(ক) ম-ফলা উচ্চারণের যেকোনো পাঁচটি নিয়ম উদাহরণসহ লেখো\nঅথবা,\n(খ) যেকোনো পাঁচটি শব্দের উচ্চারণ লেখো:\nএকটি, কর্ম, নিঃশর্ত, ধন্যবাদ, মর্যাদা, যথাক্রমে, দ্রষ্টব্য, অতীত।",
      "tag": "CTG.B 17",
      "sub_questions": [
        {
          "label": "",
          "question": "",
          "explanation": "ক) উত্তরঃ\n১.শব্দের প্রতমে ম-ফলা থাকলে ম-ফলা উচ্চারণ হয় না।যেমনঃস্মরণ>শোঁরণ,শ্নশান>শঁশান ,ইত্যাদি। ২.শব্দের মাঝখানে ম-ফলা থাকলে ম-ফলার উচ্চারণ হয় না।যেমনঃবিষ্ময়>বিশশোঁয়। ৩.শব্দের শেষে ম-ফলা থাকলে ম-ফলা উচ্চারণ হয় না।যেমনঃগ্রীষ্ম>গ্রিশশো,পদ্ম>পদদো। ৪.ন,ট,ংং,গ,ণ,ম,ল- এ বর্ণগুলোর যে কোন বর্ণের সজ্ঞে ম-ফলা যুক্ত হলে ম-ফলা উচ্চারণ হয়।যেমনঃবাগ্নী>বাগমি,জন্ম>জনমো। ৫.যুক্তব্যঞ্জনের সজ্ঞে ম-ফলা যুক্ত হলে, ম-ফলা উচ্চারণ হয় না।যেমনঃ যক্ষা>জোকখা,লক্ষন>লকখোন ইত্যা।\nউত্তর:\nশব্দ\nউচ্চারণ\nএকটি\nএক্ টি\nকর্ম\nকর্ মো\nনিঃশর্ত\nনিশ্ শর্ তো\nধন্যবাদ\nধোন্ নোবাদ্\nমর্যাদা\nমোর্ জাদা\nযথাক্রমে\nযথাক্ ক্রোমে\nদ্রষ্টব্য\nদ্রোশ্ টোব্ বো\nঅতীত\nওতিত্"
        }
      ]
    },
    {
      "number": "2",
      "uddipok": "(ক) ণ-ত্ব বিধান কাকে বলে? ণ-ত্ব বিধানের পাঁচটি নিয়ম উদাহরণসহ লেখো।\nঅথবা, (খ) যেকোনো পাঁচটি শব্দের বানান শুদ্ধ করে লেখো:\nমুমুর্ষ; অপরাহ্ন; গীতাঞ্জলী; দৈন্যতা; বাল্মিকী; সন্যাসী; শান্তনা; ষ্টেডিয়াম।",
      "tag": "NGDC 24,CB 19,CTG.B 17,JB 17",
      "sub_questions": [
        {
          "label": "",
          "question": "",
          "explanation": "ক) উত্তরঃ\nবাংলা ভাষার শব্দের বানান কোন একক রীতিতে গড়ে ওঠেনি। বাংলা ভাষার নিজের বৈশিষ্ট্যের জন্য কোন কোন বর্ণের সঠিক ব্যবহাে উচ্চারণে খুঁজে পাওয়া যায় না। যদি ন উচ্চারণ করা হয় তবে সেটি দন্ত্য- ন হবে নাকি মূর্ধন্য- ণ হবে তা বোঝা যায় না।কিন্তু বানানোর ক্ষেত্রে আমরা প্রত্যক্ষ করি দন্ত্য- ন ও মূর্ধন্য- ণ এর ব্যবহারের ভিন্নতা রয়েছে।\nবাংলা ভাষায় ব্যবহৃত তৎসম বা সংস্কৃত শব্দের বানানে মূর্ধন্য- ণ ব্যবহারের নিয়মকে ণত্ব- বিধান বলে। এক কথায় বলা যায়,তৎসম শব্দের বানানে ণ-এর শুদ্ধ ব্যবহারের নিয়মই ণত্ব বিধান।\nণত্ব বিধানের নিয়ম-\n১. ঋ,র,ষ এর পরে ণ হয়। যেমন- ঘৃণা, ঋণ, তৃণ, ঋণ,হরিণ,কৃষাণ।২. একই শব্দের মধ্যে ঋ,র,ষ বর্ণের পরে ক-বর্গ (ক,খ,গ,ঘ,ঙ) প-বর্গ (প,ফ,ব,ভ,ম) ,য,ব,হ অথবা অনুস্বার (ং) থাকলে তার পরে ণ হয়। যেমন- পূর্বাহ্ণ,অপরাহ্ণ,দর্পণ, দ্রবণ।৩. ট-বর্গের (ট,ঠ,ড,ঢ) এর পরে যুক্ত বর্ণে ণ হয়। যেমন- ঘণ্টা,লণ্ঠন,কণ্ঠ,দণ্ড,প্রচণ্ড।৪. প্র,পরা,নির,পরি এর পর ণ হয়।যেমন- প্রমাণ,পরিণাম,নির্ণয় ইত্যাদি।৫. পর,পরা,উত্তর,চন্দ্র,রাম, শব্দের পরে অয়ন বা আয়ন শব্দের দন্ত্য -ন হয় মূর্ধন্য -ণ। যেমন- রাম+ আয়ন= রামায়ণ, নর+আয়ন= নারায়ণ, উত্তর+আয়ন= উত্তরায়ণ।\nখ) উত্তরঃ\nঅশুদ্ধ\nশুদ্ধ\nমুমুর্ষ\nমুমূর্ষু\nঅপরাহ্ন\nঅপরাহ্ণ\nগীতাঞ্জলী\nগীতাঞ্জলি\nদৈন্যতা\nদীনতা\nবাল্মিকী\nবাল্মীকি\nসন্যাসী\nসন্ন্যাসী\nশান্তনা\nসান্ত্বনা\nষ্টেডিয়াম\nস্টেডিয়াম"
        }
      ]
    },
    {
      "number": "3",
      "uddipok": "(ক) একটি সার্থক বাক্যের কী কী গুণ থাকা আবশ্যক? উদাহরণ লেখ।\nঅথবা,\n(খ) নির্দেশ অনুসারে বাক্যান্তর কর (যে কোনো পাঁচটি):\n(i) শিশুরা দূষণমুক্ত পরিবেশ চায় (নেতিবাচক)।\n(ii) এখন খাঁটি জিনিস সহজলভ্য নয় (অস্তিবাচক)।\n(iii) নারী ও শিশু নির্যাতনের বিরুদ্ধে প্রতিবাদ করতে আহ্বান জানাই (অনুজ্ঞাসূচক)\n(iv) পঞ্চাশের মন্বন্তরের ঘটনা ছিল অত্যন্ত ভয়াবহ (বিস্ময়সূচক)\n(v) রচনায় সহজবোধ্য শব্দ ব্যবহার করা উচিত (জটিল)\n(vi) তিনি আর নেই (যৌগিক)\n(vii) যেসব পশু মাংস খায়, তারা অত্যন্ত বলবান (সরল)।\n(viii) বাংলাদেশের চির স্থায়িত্ব কামনা করি (ইচ্ছাসূচক)।",
      "tag": "CCC 24,PCC 24,NDCD 24,DCC 24,ISCM 24,HC 24,RCPC 24,CPCR 24,DB 23,DIN.B 23,JB 23,RB 23,SB 23,BB 23,MB 23,CTG.B 23,CB 23,RCC 23,JGCC 23,NDCD 23,DRMC 23,MC 23,JCC 23,RCC 23,ISCM 23,HC 23,CC 23,FCC 23,BCC 23,CCC 23,SCC 23,RUMC 23,VNSC 23,RCC 23,DB 22,CB 22,SB 22,RB 22,JB 22,CTG.B 22,MB 22,DIN.B 22,BB 22,JB 19,BB 19,DIN.B 19,RB 19,CB 19,SB 19,All.B 18,CTG.B 17,BB 17,CB 17,DIN.B 17,RB 17,SB 19,CTG.B 16,DIN.B 16,DB 16,CB 16,JB 16,SB 16,BB 16,RB 16",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nবাক্য কাকে বলে?\nযে সুনিব্যস্ত পদসমষ্টি দ্বারা কোনো বিষয়ে বক্তার সম্পূর্ণ মনোভাব প্রকাশিত হয়। তাকে বাক্য বলে।\nযেমন, রহিম ফুটবল খেলে। এখানে বক্তার সম্পূর্ন মনোভাব প্রকাশিত হয়েছে।\nএকটি সার্থক বাক্যের কী কী গুণ থাকা আবশ্যক?\nভাষার বিচারে বাক্যের ৩টি গুণ থাকা আবশ্যক। সেগুলো হলো-\nআকাঙ্ক্ষা (Expectancy)।\nআসত্তি (Proximity)।\nযোগ্যতা (Propriety)।\nআকাঙ্ক্ষা কাকে বলে?\nবাক্যের অর্থ পরিষ্কারভাবে বোঝার জন্য এক পদের পর অন্য পদ শোনার যে ইচ্ছা তাকে আকাঙ্ক্ষা (Expectancy) বলে।\nযেমন, কেউ যদি ‘অর্থই অনর্থের’ বলে থেমে যায়। তাহলে বার্কের অর্থ অসম্পূর্ণ থেকে যাবে। বলতে হবে, ‘অর্থই অনর্থের মূল’। এখানে বাক্যের অর্থ পরিষ্কারভাবে বুঝা গেছে। এই বাক্যে ‘অর্থই অনর্থের’ বলার পর ‘মূল’ শব্দটি শোনার যে ইচ্ছা তাকে বাক্যের আকাঙ্কা বলে।\nআসত্তি কাকে বলে?\nবক্তার মনোভাব প্রকাশের জন্য বাক্যে শব্দগুলোকে এমনভাবে পর পর সাজাতে হবে যেন বক্তার সম্পূর্ন মনোভাব প্রকাশ করে। এতে যেন মনোভাব প্রকাশে বাধাগ্রস্ত না হয়।  বাক্যে অর্থসংগতি রক্ষার জন্য সুশৃঙ্খল পদবিন্যাসকে আসত্তি বলে।\nযেমন: করিম ছেলে ভালো খুব । এখানে মনোভাব প্রকাশিত হয়নি। বলতে হবে, করিম খুব ভালো ছেলে। ‘করিম ছেলে ভালো খুব ‘ এ বাক্যে পরপর শব্দগুলোকে সাজানো হলেও বক্তার সম্পূর্ণ মনোভাব প্রকাশিত হয়নি। ‘করিম খুব ভালো ছেলে’ এ বাক্যে পরপর শব্দগুলোকে সাজানো হয়েছে এবং বক্তার সম্পূর্ণ ভাব প্রকাশিত হয়েছে। সঠিক জায়গায় পরপর শব্দগুলো সাজানোকে আসত্তি বলে।\nযোগ্যতা কাকে বলে?\nবাক্যস্থিত পদসমূহের অর্থগত এবং ভাবগত মিলবন্ধনের নাম যোগ্যতা।\nযেমন: ‘সূর্য পশ্চিম দিকে উঠছে’ এই বাক্য তার যোগ্যতা হারিয়েছে। বলতে হবে ‘সূর্য পূর্ব দিকে উঠছে’।\nবি.দ্র: পরপর শব্দ বসালেই সঠিক বাক্য হবেনা। সঠিক বাক্য হতে হলে শব্দগুলোকে সঠিক জায়গায় বসাতে হবে যাতে মনের সম্পূর্ণ ভাব প্রকাশ পায় এবং বাক্যের অর্থগত এবং ভাবগত মিলবন্ধন হয়।\n(খ) উত্তরঃ\n(i) শিশুরা দূষণমুক্ত পরিবেশ চায় (নেতিবাচক)।\nউত্তর: শিশুরা দূষণযুক্ত পরিবেশ চায় না ।\n(ii) এখন খাঁটি জিনিস সহজলভ্য নয় (অস্তিবাচক)।\nউত্তর: এখন খাঁটি জিনিস দুর্লভ।\n(iii) নারী ও শিশু নির্যাতনের বিরুদ্ধে প্রতিবাদ করতে আহ্বান জানাই (অনুজ্ঞাসূচক)\nউত্তর: নারী ও শিশু নির্যাতনের বিরুদ্ধে প্রতিবাদ জানাও।\n(iv) পঞ্চাশের মন্বন্তরের ঘটনা ছিল অত্যন্ত ভয়াবহ (বিস্ময়সূচক)\nউত্তর: ওহ্ ! কী ভয়াবহ ছিল পঞ্চাশের মন্বন্তরের ঘটনা !\n(v) রচনায় সহজবোধ্য শব্দ ব্যবহার করা উচিত (জটিল)\nউত্তর: যেসব শব্দ সহজবোধ্য সেসবই রচনায় ব্যবহার করা উচিত ।\n(vi) তিনি আর নেই (যৌগিক)\nউত্তর: তিনি ছিলেন কিন্তু এখন আর নেই ।\n(vii) যেসব পশু মাংস খায়, তারা অত্যন্ত বলবান (সরল)।\nউত্তর: মাংসেভোজী  পশু অত্যন্ত বলবান ।\n(viii) বাংলাদেশের চির স্থায়িত্ব কামনা করি (ইচ্ছাসূচক)।\nউত্তর: বাংলাদেশ চিরস্থায়ী হোক।"
        }
      ]
    },
    {
      "number": "4",
      "uddipok": "(ক) ব্যাসবাক্যসহ সমাস নির্ণয় করো (যেকোনো পাঁচটি):\nকালান্তর, হিতাহিত, ত্রিফলা, প্রগতি, ধর্মঘট, ঊর্ণনাভ, যথেষ্ট, বাগদত্তা।\nঅথবা, (খ) নিচের যেকোনো পাঁচটি শব্দের প্রত্যয়ের নামসহ প্রকৃতি ও প্রত্যয় নির্ণয় করো:\nঘাতক, দ্রাঘিমা, নায়ক, ঐহিক, শৈশব, সাহিত্য, চিরুনি, পানতা।",
      "tag": "BB 19,CTG.B 19,RB 19,CB 19,DB 17,CTG.B 17,DB 16,SB 16,RB 16",
      "sub_questions": [
        {
          "label": "",
          "question": "",
          "explanation": "ক) উত্তরঃ\nপ্রদত্ত শব্দ\nব্যাস বাক্য\nসমাসের নাম\nকালান্তর\nঅন্য কাল\nনিত্য সমাস\nহিতাহিত\nহিত ও অহিত\nদ্বন্দ্ব সমাস\nত্রিফলা\nতিন ফলের সমাহার\nদ্বিগু সমাস\nপ্রগতি\nপ্র (প্রকৃষ্ট রূপে)  যে গতি\nপ্রাদি সমাস\nধর্মঘট\nধর্ম রক্ষার্থে যে ঘট\nমধ্যপদলোপী কর্মধারয় সমাস\nঊর্ণনাভ\nঊর্ণা নাভিতে যার\nব্যাধিকরণ বহুব্রীহি সমাস\nযথেষ্ট\nইষ্টকে অতিক্রম না করে\nঅব্যয়ীভাব সমাস\nবাগদত্তা\nবাক দ্বারা দত্তা\nতৃতীয়া তৎপুরুষ সমাস\nখ) উত্তরঃ\nঘাতক, দ্রাঘিমা, নায়ক, ঐহিক, শৈশব, সাহিত্য, চিরুনি, পানতা\nগঠিত শব্দ\nপ্রকৃতি ও প্রত্যয়\nপ্রত্যয়ের নাম\nঘাতক\n\\sqrt{} ​ হন্ + অক\nকৃৎ প্রত্যয়\nদ্রাঘিমা\nদীর্ঘ + ইমন\nতদ্ধিত প্রত্যয়\nনায়ক\n\\sqrt{} ​ নী + অক\nকৃৎ প্রত্যয়\nঐহিক\nইহ + ইক\nতদ্ধিত প্রত্যয়\nশৈশব\nশিশু + ষ্ণ\nতদ্ধিত প্রত্যয়\nসাহিত্য\nসহিত + য\nতদ্ধিত প্রত্যয়\nচিরুনি\n\\sqrt{} ​ চির্ + অনি\nকৃৎ প্রত্যয়\nপান্তা\nপানি + তা\nতদ্ধিত প্রত্যয়"
        }
      ]
    },
    {
      "number": "5",
      "uddipok": "(ক) যেকোনো পাঁচটি বাক্য শুদ্ধ করে লেখো:\ni. আমি, তুমি ও তিনি আজ বাগানে যাবেন।\nউত্তর: সে, তুমি ও আমি আজ বাগানে যাব।\nii. পূর্বদিকে সূর্য উদয় হয়।\nউত্তর: পূর্বদিকে সূর্য উদিত হয়।\niii. তার বৈমাত্রেয় সহোদর ডাক্তার।\nউত্তর:তার বৈমাত্রেয় ভাই ডাক্তার\niv. চোরে চোরে চাচাতো ভাই।\nউত্তর: চোরে চোরে মাসতুতো ভাই।\nv. আমি এ ঘটনা চাক্ষুষ প্রত্যক্ষ করেছি।\nউত্তর: আমি এ ঘটনা চাক্ষুস প্রত্যক্ষ করেছি/চাক্ষুস দেখেছি।\nvi. এখানে প্রবেশ নিষেধ।\nউত্তর: এখানে প্রবেশ নিষিদ্ধ।\nvii. বৃক্ষটি সমুলসহ উৎপাটিত হয়েছে।\nউত্তর: বৃক্ষটি সমূলে /মূলসহ উৎপাটিত হয়েছে।\nviii. তাহাকে এখানে থেকে যাইতে হবে।\nউত্তর: তাকে এখান থেকে  যেতে হবে।\nঅথবা,\n(খ) নিচের অনুচ্ছেদটি শুদ্ধ করে লেখো।\nইদানীংকালে ইংরেজি ধাচে বাংলা বলার অপচেষ্টা দেখা যাচ্ছে। বিশ্বে বাংলা ভাষা ভাষীর সংখ্যা প্রায় পঁচিশ কোটি। এমন লজ্জাস্কর ব্যাপার কখনো দেখি নাই। ভাষা-আন্দোলন চলাকালীন সময়ে বাংলার প্রধান প্রতিপক্ষ ছিল উর্দু। হয়তো আসছে আগামীতে বাংলার প্রতিপক্ষ হবে হিন্দি।",
      "tag": "CTG.B 17",
      "sub_questions": [
        {
          "label": "",
          "question": "",
          "explanation": "(ক) উত্তর:\ni. আমি, তুমি ও তিনি আজ বাগানে যাবেন।\nউত্তর: সে ,তুমি ও আমি আজ বাগানে যাব।\nii. পূর্বদিকে সূর্য উদয় হয়।\nউত্তর: পূর্বদিকে সূর্য উদিত হয়।\niii. তার বৈমাত্রেয় সহোদর ডাক্তার।\nউত্তর:\niv. চোরে চোরে চাচাতো ভাই।\nv. আমি এ ঘটনা চাক্ষুষ প্রত্যক্ষ করেছি।\nvi. এখানে প্রবেশ নিষেধ।\nvii. বৃক্ষটি সমুলসহ উৎপাটিত হয়েছে।\nviii. তাহাকে এখানে থেকে যাইতে হবে।\nখ) উত্তর:\nইদানীং ইংরেজি ধাঁচে বাংলা বলার অপচেষ্টা দেখা যাচ্ছে। বিশ্বে বাংলাভাষীর সংখ্যা প্রায় পঁচিশ কোটি। এমন লজ্জাকর ব্যাপার কখনো দেখিনি। ভাষা-আন্দোলনের সময় বাংলা ভাষার প্রধান প্রতিপক্ষ ছিল উর্দু। হয়তো আগামীতে বাংলা ভাষার প্রতিপক্ষ হবে হিন্দি।"
        }
      ]
    },
    {
      "number": "6",
      "uddipok": "(ক) যেকোনো দশটি শব্দের পারিভাষিক রূপ লেখো।\nNursery, Manifesto, Idiom, Referendum, Green-room, Subsidy, Tribunal, Eye-wash, Ad-hoc, Debate, Bankrupt, Public-works, Masure, Circle, Prime.\nঅথবা, (খ) নিচের অনুচ্ছেদটি বাংলায় অনুবাদ করো:\nA good teacher is one of the most important people in any country. Bangladesh needs good teachers. A good teacher makes lessons interesting. He keeps pupils and students awake. He also make them confident and proves them clever. Everybody has something valuable in him. A good teacher discovers the treasure hidden inside each student.",
      "tag": "CTG.B 17",
      "sub_questions": [
        {
          "label": "",
          "question": "",
          "explanation": "ক) উত্তর:\nইংরেজি শব্দ\nপারিভাষিক শব্দ\nNursery\nশিশুশালা\nManifesto\nইশতেহার\nIdiom\nবাগধারা\nReferendum\nজনমত গ্রহণ\nGreen-room\nসাজঘর\nSubsidy\nভর্তুকি\nTribunal\nন্যায়পিঠ\nEye-wash\nধোঁকা\nAd-hoc\nঅনানুষ্ঠানিক\nDebate\nবিতর্ক\nBankrupt\nদেউলিয়া\nPublic-works\nগণপূর্ত\nMasure\nকুঁড়েঘরে\nCircle\nবৃত্ত\nPrime\nমৌলিক, মুখ্য , প্রধান\nখ) উত্তর:\nএকজন সুশিক্ষক যেকোনো দেশের সবচেয়ে গুরুত্বপূর্ণ ব্যক্তিদের মধ্যে অন্যতম। বাংলাদেশে সুশিক্ষকের প্রয়োজন রয়েছে। একজন সুশিক্ষক পাঠকে আকর্ষণীয় করে তোলেন। তিনি ছাত্রছাত্রীদের সক্রিয় রাখেন। তিনি তাদেরকে আত্মবিশ্বাসী এবং চালাক-চতুর করে গড়ে তোলেন। প্রত্যেকের মাঝেই মূল্যবান কিছু থাকে। একজন সুশিক্ষক প্রত্যেক ছাত্রের মধ্যকার সুপ্ত সম্পদকে উদ্‌ঘাটন করেন।"
        }
      ]
    },
    {
      "number": "7",
      "uddipok": "(ক) একুশে ফেব্রুয়ারির প্রভাতফেরিতে শহিদ মিনারে যাওয়ার অভিজ্ঞতা বর্ণনা করো।\nঅথবা, (খ) 'শিশুশ্রম বন্ধের আবশ্যকতা' বিষয়ে প্রধান অতিথির একটি ভাষণ তৈরি করো।",
      "tag": "CTG.B 17",
      "sub_questions": [
        {
          "label": "",
          "question": "",
          "explanation": "ক) উত্তর: ঢাকার জন্মেছি, বড় হচ্ছি এখানেই। কলেজে পড়ছি। একুশে ফেব্রুয়ারিতে স্কুলে কলেজের শহীদ মিনারে ফুল দিয়ে শহীদদের প্রতি শ্রদ্ধা জানিয়েছি। অথচ কেন্দ্রীয় শহীদ মিনার কেমন তা আজও দেখা হয়নি। ব্যাপারটা সাংঘাতিক বেমানান ও লজ্জার। নিজেকে নিজের কাছে অপরাধী মনে হচ্ছে। আমার বাবা মাও কাছে থেকে দেখেননি শহীদ মিনার। সুতারাং স্থির হলো, এবারের ফেব্রুয়ারিতে শহীদ মিনার যাবো আমরা। মধ্যরাতের আগেই রওয়ানা হলাম। যখন কাছাকাছি পৌঁছালাম, তখন শুনলাম মহামান্য রাষ্ট্রপতি ও মাননীয় প্রধানমন্ত্রী ভাষাশহীদদের উদ্দ্যেশে পুষ্পস্তবক অর্পণ করছেন। প্রভাতফেরির মিছিলের বাইরেও অনেক লোক দাঁড়িয়ে আছে। মনে হয় দলীয় উধর্বতন নেতৃবৃন্দ। সামনের রাস্তাগুলোতে সুদৃশ্য আলপনা আঁকা। এরপর রাজনৈতিক দল, সামাজিক সাংস্কৃতিক সংস্থার নেতৃবৃন্দ পুষ্পস্তবক অর্পণ করবেন। মাইকে বাজছে-\n'আমার ভাইয়ের রক্তে রাঙানো একুশে ফেব্রুয়ারি /আমি কি ভুলিতে পারি।’\nআমরা উদীচীর ব্যানারে এসেছি। শহীদ মিনারের মূল স্তম্ভের পেছনে লাল বৃত্তে আলো পড়ে চমৎকার দেখাচ্ছে। নিচে বেশ কিছুটা প্রশস্ত জায়গা। এরপর রক্ত লাল সোপান ধাপে ধাপে উঠে গেছে মূল বেদি পর্যন্ত। মিনার অঙ্গনে বিশাল আলপনা। সোপানের নিচের ধাপগুলোতেই ফুল রাখা হচ্ছে। এবার আমাদের পালা। স্তবক বা ফুল বেদিতে শ্রদ্ধার সঙ্গে রেখে বাম দিক দিয়ে বেরিয়ে যেতে হচ্ছে। এখানেই ভিড়। মাঝে মাঝে সামান্য ঠেলাঠেলি হচ্ছে। কিন্তু পুলিশ আর সেচ্ছাসেবকরা খুব সতর্ক। মা বাবা আর আমি প্রায় একসঙ্গে পুষ্পার্ঘ্য দিয়ে একটু দাঁড়ালাম। তারপর ধীরে ধীরে বেরিয়ে এলাম। মাইকে বাজছে দেশাত্মবোধক গান, ফেব্রুয়ারির গান, ভাষার গান। ধারাবর্ণনার ফাঁকে ফাঁকে উপস্থাপক একুশে ফেব্রুয়ারির তাৎপর্য তুলে ধরছেন। তাতে একুশের ভাবগাম্ভীর্য সঞ্চারিত হচ্ছে প্রাণে প্রাণে। দেশি-বিদেশি বাংলা ভাষার অনুরাগী মানুষের স্রোত আসছে যাচ্ছে সুশৃঙ্খল পরিবেশ। খুব ভালো লাগল, নিজেকে ধন্য মনে হলো।\nখ) উত্তর:\nসম্মানিত সভাপতি, আমন্ত্রিত আলােচকবৃন্দ ও উপস্থিত সুধীমণ্ডলী\nআসসালামু আলাইকুম।\nআজ অত্যন্ত প্রাসঙ্গিক ও গুরুত্বপূর্ণ একটি বিষয়ে কিছু বলার সুযােগ পেয়ে নিজেকে ধন্য মনে করছি। শিশুরা জাতির ভবিষ্যৎ। আজকের শিশু আগামী দিনের কর্ণধার হবে। শিশুরাই পুরাতন ও জরাজীর্ণকে ভেঙে সবকিছুকে নতুন ও মজবুত করে গড়ে তুলবে। কিন্তু শিশুরা যদি উপযুক্তভাবে বিকশিত হতে না পারে তাহলে তাদের দ্বারা মহৎ কোনাে কাজই সম্ভব হবে না। শিশুদের পরিপূর্ণ বিকশিত না হওয়ার পেছনে একটা বড়াে কারণ হলাে শিশুশ্রম। বর্তমান বিশ্বব্যাপী শিশুশ্রম একটি জটিল সামাজিক সমস্যারূপে বিরাজ করছে। উন্নত ও উন্নয়নশীল উভয় সমাজে শিশুশ্রমের আধিক্য রাজনীতিবিদ, সমাজচিন্তাবিদ, আইনবিদ ও নীতিনির্ধারকদের ভাবিয়ে তুলেছে। অন্যান্য উন্নয়নশীল দেশের মতাে বাংলাদেশেও শিশুশ্রম একটি জটিল ও ব্যাপকতর সমস্যা হিসেবে দেখা দিয়েছে। বাংলাদেশ সরকারের পরিসংখ্যান ব্যুরাের তথ্য অনুযায়ী দেশের মােট শ্রমিকের শতকরা ১২ ভাগ শিশু। শিশুর জীবন, তার পরিবার, সমাজ, দেশ এমনকি মানবজাতির জন্য শিশুশ্রমের প্রভাব শুভ ও কল্যাণকর নয়। তাই এ সমস্যা। মােকাবিলায় কার্যকর পদক্ষেপ গ্রহণে এখনই সকলকে সচেষ্ট হতে হবে। অন্যথায় বিপর্যস্ত মানবতার মধ্য দিয়ে আগামী প্রজন্মের সমাজজীবন নিঃসেন্দেহে অস্বস্তিকর ও ব্রিতকর হয়ে উঠবে।\nপ্রিয় সুধী\nজাতিসংঘ শিশু সনদে বর্ণিত সংজ্ঞানুযায়ী ১৮ বছরের কম বয়সি সকলেই শিশু। এ সংজ্ঞানুযায়ী বাংলাদেশের মােট জনসংখ্যার শতকরা ৪৫ ভাগই শিশু। বেঁচে থাকার অধিকার, নিরাপত্তা লাভের অধিকার এবং উন্নয়ন কর্মকাণ্ডের অধিকার থেক বঞ্চিত যে কোনাে শিশুই শিশুশ্রমিক। আয় করার জন্য কাজ করতে গিয়ে শিশুরা তাদের বয়স ও লিঙ্গ অনুযায়ী বিপদ, ঝুঁকি, শশাষণ, বঞ্চনা ও আইনের জটিলতার সম্মুখীন হলে সেই কাজকে শিশুশ্রম বলা হয়। ১৯৯৪ সালে আন্তর্জাতিক শ্রম সংস্থা (ILO) ও ইউনিসেফ (UNICEF) পরিচালিত এক জরিপ অনুযায়ী বাংলাদেশের শহরাঞ্চলে প্রায় ৩০১ ধরনের কাজে শিশুরা শ্রম দিচ্ছে। এর মধ্যে রয়েছে কুলি, হকার, রিকশাশ্ৰমিক, পতিতা, ফুল বিক্রেতা, টোকাই, ইট-পাথর ভাঙা, হােটেল শ্রমিক, বুননকর্মী, মাদক বাহক, বিড়িশ্রমিক, ঝালাই কারখানার শ্রমিক, বেডিং স্টোরের শ্রমিক ইত্যাদি।\nসুধীবৃন্দ\nআপনারা জানেন যে, শিশুশ্রম শিশুর জীবনে এক অমানবিক অধ্যায়। শিশুরা কর্মে নিয়ােজিত হওয়ায় তাৎক্ষণিকভাবে কিছু আর্থিক লাভ হলেও এর সুদূরপ্রসারী ক্ষতিকর প্রভাব রয়েছে। কেননা শিশুশ্রম শিশুর শারীরিক, বুদ্ধিবৃত্তিক, মানসিক, সামাজিক ও নৈতিক জীবনকেও প্রভাবিত করে। শিশুশ্রম শিশুস্বাস্থ্যের জন্য ঝুঁকিপূর্ণ ও বিপজ্জনক। এতে তাদের স্বাস্থ্যহানি, অপুষ্টি, বিভিন্ন রােগ-ব্যাধিতে আক্রান্ত হওয়া এমনকি নানা দুর্ঘটনাজনিত কারণে পঙ্গুত্ব বরণ করতে হয়। এর ফলে শিশু শ্রমিকেরা\nপরিবার এবং স্বাভাবিক সামাজিক পরিবেশ থেকে বিচ্ছিন্ন থাকে। এতে তাদের সামাজিকীকরণ ত্রুটিপূর্ণ ও ব্যক্তিত্বের বিকাশ বাধাগ্রস্ত হয়। এরূপ অবস্থায় তাদের ভবিষ্যতে বিভিন্ন বিচ্যুত আচরণ, অপরাধপ্রবণতা ও মনস্তাত্ত্বিক জটিলতা দেখা দেওয়ার সম্ভাবনা সৃষ্টি হয়। এর ফলে সামাজিক বিশৃঙ্খলা ও ভােগান্তি বাড়ে। শিশু শ্রমিককেরা প্রধানত দরিদ্র পরিবার থেকে আসে। এরা শ্রমদান কাজে নিয়ােজিত হতে গিয়ে শিক্ষা ও অন্যান্য সুযােগ-সুবিধা থেকে বঞ্চিত হয়। ফলে ভবিষ্যতে ত্রুটিপূর্ণ শ্রমশক্তি হিসেবে তারা গঠিত হয় এবং দরিদ্র অবস্থায় জীবনযাপনের আশঙ্কা বাড়ে।\nসচেতন সুধীবৃন্দ,\nআমরা সকলে জানি যে, শিশুশ্রম জাতীয় অর্থনীতিকে নানাভাবে সংকটাপন্ন করে। এতে বেকারত্ব সৃষ্টি হয় এবং অসম বণ্টন ব্যবস্থার প্রসার হয়। নিম আয়ভুক্ত বা দরিদ্র পরিবারে শিশু শ্রমিকদের মাধ্যমে তাদের পারিবারিক আয় বৃদ্ধি পায় বলে বাবা-মা অধিক সন্তান জন্মদানে উৎসাহিত হয়। পরিণামে দেশের জনসংখ্যা বৃদ্ধি পায়। ফলে দেশের আর্থ-সামাজিক উন্নয়ন ব্যাহত হয়। তাই শিশুশ্রম বন্ধের আবশ্যকতা অনিবার্য।\nসম্মানিত সুধী\nআশার বাণী এই যে, শিশুশ্রম প্রতিরােধ এবং শিশু অধিকার সংরক্ষণের বাংলাদেশের সংবিধানে যথেষ্ট গুরুত্ব দেওা হয়েছে। এছাড়া আইএলওর সদস্যরাষ্ট্র হিসেবে শিশুশ্রম নিয়ন্ত্রণের জন্য বাংলাদেশ আইনগত ব্যবস্থা গ্রহণ করছে। তাই আইনের প্রতি শ্রদ্ধা দেখিয়ে আমাদের শিশুশ্রম বন্ধ করতে হবে। জাতিসংঘের শিশু অধিকার সনদ ১৯৯০-এর সমর্থনকারী দেশ হিসেবে বাংলাদেশ শিশুশ্রম বন্ধে প্রয়ােজনীয় ব্যবস্থা গ্রহণে বদ্ধপরিকর। তাই আমাদেরও উচিত শিশুদের সুন্দর ভবিষ্যতের কথা চিন্তা করে শিশুশ্রমকে না বলা। শিশুদের সার্বিক উন্নয়ন সর্বাঙ্গীন বিকাশের লক্ষ্যে অগ্রাধিকার ভিত্তিতে সুষ্ঠু ও সুপরিকল্পিত কার্যক্রম। গ্রহণ করে তার যথাযথ বাস্তবায়নের প্রতি সর্বাধিক গুরুত্বারােপ করা। ধন্যবাদ সকলকে।"
        }
      ]
    },
    {
      "number": "8",
      "uddipok": "(ক) শিক্ষা সফরে যাওয়ার বিভিন্ন তথ্য জানিয়ে সহপাঠীদের উদ্দেশ্যে একটি খুদেবার্তা লেখো।\nঅথবা, (খ) তোমার কলেজে নজরুল জয়ন্তী উদ্যাপন উপলক্ষ্যে আমন্ত্রণপত্র রচনা করো।",
      "tag": "CTG.B 17",
      "sub_questions": [
        {
          "label": "",
          "question": "",
          "explanation": "ক) উত্তরঃ\nরংপুর\n৮ই জানুয়ারি, ২০২০\nস্নেহধন্য দীপু,\nআশা করি শারীরিক ও মানসিকভাবে ভালো আছ। আমরাও ভালো আছি। তুমি জেনে খুশি হবে যে, আগামীকাল আমাদের ক্লাসের সবাই মিলে বগুড়ার মহাস্থানগড়ে শিক্ষাসফরে যাচ্ছি।\nআসলে আমাদের প্রত্যেকেরিই প্রতিবছর শিক্ষাসফরে যাওয়া উচিত। যেমন ধরো, আমরা যদি মহাস্থানগড়ে যাই তবে সেখানকার অনেক পুরাকীর্তি দেখতে পাব এবং সেই বৌদ্ধযুগের স্থাপত্য ও ভাস্কর্য সম্পর্কে জানতে পারব। তাছাড়া জাতীয় ইতিহাস আমাদের সকলেরই জানা প্রয়োজন। শুধু বই পড়ে পরিপূর্ণ জ্ঞানলাভ করা যায় না। ইতিহাসমৃদ্ধ জায়গাগুলোতে শিক্ষাসফরের মাধ্যমে জ্ঞানের পূর্ণতা অর্জন সম্ভব। বাস্তব শিক্ষার জন্য শিক্ষাসফরের কোনো বিকল্প নেই। আবার আমরা যে গণ্ডিবদ্ধ জীবনযাপন করি, সেই নিয়মের বাইরে গিয়ে একঘেয়েমি পরিহার করতে হলেও শিক্ষাসফর প্রয়োজন। এ সফর আমাদের সাংগঠনিক দক্ষতা বাড়াাাবে এবং নতুন উদ্যমে কাজ করতে উৎসাহ জোগাবে। আশা করব তোমারও এ ব্যাপারে আগ্রহ তৈরি হবে।\nআব্বা-আম্মাকে সালাম আর মনিকে শুভেচ্ছা জানিও। সময় পেলে আমাকে চিঠি লিখো।\nইতি-\nতোমার বড় ভাই\n* [এখানে প্রেরক ও প্রাপকের ঠিকানাসহ খাম আঁকতে হবে]\nখ) উত্তরঃ\nসুধী,\nআগামী ১১ই ভাদ্র, ১৪২২ / ২৯শে আগস্ট, ২০২৪, শনিবার বিকাল চারটায় বিদ্রোহী ও আমাদের জাতীয় কবি কাজী নজরুল ইসলামের ১১৬তম জন্মজয়ন্তী উপলক্ষে হরিপুর উচ্চ বিদ্যালয় মিলনায়তনে এক আলোচনা সভা ও সাংস্কৃতিক অনুষ্ঠানের আয়োজন করা হয়েছে।\nঅনুষ্ঠানে প্রধান অতিথির আসন অলংকৃত করবেন বরেণ্য কথাসাহিত্যিক হাসান আজিজুল হক। সভাপতিত্ব করবেন প্রধান শিক্ষক সরোজ কুমার চক্রবর্তী। অনুষ্ঠানে আপনার উপস্থিতি একান্তভাবে কামনা করি।\nতারিখ: ২৫.০৮.২০২৪\nবিনীত-\nফরিদ আহমদ সলিল\nআহবায়ক\nনজরুল জন্মজয়ন্তী উদযাপন পরিষদ\nহরিপুর উচ্চ বিদ্যালয়, খুলনা।\nঅনুষ্ঠানসূচি\n০৪. ০৫: অতিথিবৃন্দের আসন গ্রহণ\n০৪. ১৫: বিশেষ আলোচনা\n০৫. ০০: প্রধান অতিথির ভাষণ\n০৫. ৩০: সভাপতির ভাষণ\n০৬. ০০: সাংস্কৃতিক অনুষ্ঠান"
        }
      ]
    },
    {
      "number": "9",
      "uddipok": "(ক) সারমর্ম লেখ:\nআমরা নূতন, আমরা কুঁড়ি, নিখিল মানব-নন্দনে,\nওষ্ঠে রাঙা হাসির রেখা, জীবন জাগে স্পন্দনে।\nলক্ষ আশা অন্তরে, ঘুমিয়ে আছে মন্তরে,\nঘুমিয়ে আছে মুখের ভাষা পাপড়ি পাতার বন্ধনে।\nসকল কাঁটা ধন্য করে ফুটব মোরা ফুটব গো,\nপ্রভাত-রবির সোনার আলো দুহাত দিয়ে লুটব গো।\nনিত্য নতুন গৌরবে, ছড়িয়ে দিব সৌরভে,\nআকাশ পানে তুলব মাথা, সকল বাঁধন টুটব গো।\nঅথবা,\n(খ) ভাব-সম্প্রসারণ কর:\nরাত্রে যদি সূর্যশোকে ঝরে অশ্রুধারা\nসূর্য নাহি ফেরে শুধু ব্যর্থ হয় তারা।",
      "tag": "MGCC 23,CTG.B 17",
      "sub_questions": [
        {
          "label": "",
          "question": "",
          "explanation": "ক) উত্তরঃ\nযুগ যুগ ধরে তরুণরাই পৃথিবী জয় করেছে। তাদের অন্তরে লক্ষ লক্ষ আশা ঘুমিয়ে থাকে। তরুণরা প্রতিজ্ঞাবদ্ধ, তারা সকল বন্ধন ছিন্ন করে একদিন ফুল হয়ে ফুটে উঠবে। দুহাত দিয়ে সোনার আলো কুড়িয়ে নেবে। মাথা উঁচু করে দাঁড়াবে, ছড়িয়ে দেবে সৌরভ।\nখ) উত্তরঃ\nঅতীত, বর্তমান ও ভবিষ্যৎ- অমোঘ বিশ্বনিয়মে মহাকাল এই তিন কালপরিক্রমায় বয়ে চলেছে নিরবধি। মানব জীবনেও লীলায়িত এই কালপ্রবাহে। এই কাল পরিক্রমায় ভবিষ্যৎ নিয়ে মানুষের অধীরতা সামান্যই। বর্তমানই মানুষের জীবনে সবচেয়ে ফলপ্রসূ বাস্তব। এই বর্তমানই একসময় পরিণত হয় স্মৃতিবাহী অতীতে। শত চেষ্টাতেও সে অতীতকে ফিরিয়ে আনা যায় না বর্তমানের চৌহদ্দিতে। তাই অতীতের জন্যে আক্ষেপ না করে যে বর্তমান হাতের মুঠোয়, তার মধ্যেই জীবনের সার্থকতা লাভের চেষ্টা করাই শ্রেয়।\nপ্রকৃতির অমোঘ নিয়মে দিনের শেষে সূর্য অস্ত যায়। তারপর কালো আঁধারে ঢাকা পড়ে বিশ্বচরাচর। রাতের আকাশে অন্ধকারের বুক চিরে মুক্তোর মতো জ্বলজ্বল করে অসংখ্য নক্ষত্র। অনুপম সে সৌন্দর্য। সেই সৌন্দর্যকে উপেক্ষা করে রাতের বেলায় কেউ যদি সূর্যের আলোয় উদ্ভাসিত আকাশের জন্যে হা-হুতাশ করে, তার জন্যে ব্যাকুল হয়ে ওঠে তবে সে কেবল ব্যর্থই হয় না, রাতের সৌন্দর্য উপলব্ধি থেকেও সে বঞ্চিত হয়। অথচ এ জগতে কেউ কেউ এই সত্যটুকু বুঝতে পারেন না। তাঁরা কঠিন বাস্তবে প্রত্যাশিত মাধুর্য না দেখলে বর্তমানকে মেনে নিতে পারেন না। বিগত দিনের স্মৃতিকে বুকে আঁকড়ে থাকতে চান। অতীত স্মৃতির জাবর কেটে ভুলে থাকতে চান বর্তমানকে। তাঁদের কাছে বর্তমানের চেয়ে অধিকতর সুখস্বপ্নময় মনে হয় ফেলে আসা অতীতকে। আর বর্তমান সম্পর্কে গভীর হতাশা তাঁদের আচ্ছন্ন করে। কিন্তু বাস্তবে এঁরা বুঝতে পারেন না যে, অতীতের জন্যে হা-হুতাশ করে বর্তমানকে উপেক্ষা করায় লাভ তো হয়ই না, বরং বর্তমান ও ভবিষ্যতের সাফল্য ও সম্ভাবনার সুযোগটুকুও নষ্ট হয়। এ ধরনের অতীত-আচ্ছন্নতা জীবনে বর্তমানকে কাজে লাগাতে কেবল ব্যর্থ হয় না, ভবিষ্যতের সম্ভাবনাকেও নিঃশেষে বিলীন করে ফেলে। ফলে শেষ পর্যন্ত জীবন আচ্ছন্ন হয় ব্যর্থতা ও হতাশায়। তাই বিগতের জন্যে শোক না করে বর্তমানকে গুরুত্ব দেওয়াই শ্রেয়। প্রকৃতির অমোষ নিয়ম মেনে নিয়েই জীবনের পূর্ণতার পথে অগ্রসর হওয়ার চেষ্টাতেই সার্থকতা আসে।\nঅতীতের শোকে বর্তমানকে উপেক্ষা করা বিজ্ঞতার পরিচায়ক নয়। তাতে অতীতকে পাওয়া যায় না, বর্তমানও ব্যর্থ হয়।"
        }
      ]
    },
    {
      "number": "10",
      "uddipok": "(ক) 'ফেসবুকের সুফল ও কুফল' বিষয়ে দুই বন্ধুর সংলাপ রচনা করো।\nঅথবা,\n(খ) নিচের উদ্দীপক অনুসরণে একটি খুদেগল্প লেখো: পড়ন্ত বিকেলে ঢাকার ফুটপাতে হাঁটতে হাঁটতে রাজু ভাবে, কালের প্রবহমান স্রোত জীবনকে আজ কতদূরে নিয়ে এসেছে। কিন্তু শৈশবের স্মৃতিগুলো আজও...",
      "tag": "BMARPC 24,CTGC.B,VNSC 24,BNMPC 24,NDCD 24,DCC 24,CPCR 24,RB 23,BB 23,CB 23,PCC 23,RCC 23,JGCC 23,MC 23,RCC 23,DC 23,HC 23,FCC 23,CCC 23,CB 22,SB 22,CTG.B 19,CB 19,DB 17,CTG.B 17,CB 17,JB 17,DIN.B 16,CB 16,JB 16,BB 16,CPSCM 24",
      "sub_questions": [
        {
          "label": "",
          "question": "",
          "explanation": "(ক) উত্তর:\nউত্তর: 'ফেইসবুকের সুফল ও কুফল' বিষয়ে দুই বন্ধুর সংলাপ\nসনিয়া : কিরে তানজিনা, কেমন আছিস?\nতানজিনা: ভালো, তুই কেমন আছো, দোস্ত?\nসনিয়া: ভালো। ওহ তোকে কাল রাতে ফেসবুকে মেসেজ পাঠিয়েছিলাম। রিপ্লাই দিলি না যে।\nতানজিনা: আমি রাতে তাড়াতাড়ি ঘুমাতে যাই। রাতে ফেসবুকে ঢুকি না বললেই চলে। দুঃখিত দোস্ত, খেয়াল করিনি।\nসনিয়া : খুবই ভালো অভ্যাস। আমি তো সারারাত ফেসবুকে স্কুল করতেই থাকি। গভীর রাতেও ঘুম আসতে চায় না।\nতানজিনা: ফেসবুক আমাদের জীবন থেকে মূল্যবান সময় কেড়ে নেয়। সম্পর্কের বন্ধনগুলো যেন কেমন শিথিল হয়ে পড়ছে ক্রমশ। চেনা-জানা সম্পর্কগুলোকে ছেড়ে কোন ভার্চুয়াল জগতে বুঁদ হয়ে আছে তরুণ প্রজন্ম।\nসনিয়া : ঠিক বলেছিস। আমি অনেকবার ফেসবুক ব্যবহার পরিহার করতে চেয়েছি। পারিনি। তবে ফেসবুকের অনেক ইতিবাচক দিকও রয়েছে।\nতানজিনা ইতিবাচকের চেয়ে নেতিবাচক দিকই মনে হয় বেশি ফেসবুকের। এটি মূল্যবান সময় কেড়ে নিচ্ছে, ঘুম কেড়ে নিচ্ছে, শিশু-কিশোরদের সাইবার ঝুঁকিতে ফেলছে। ফেসবুক সম্পর্ক তৈরি করে প্রতারণার খবর তো আজকাল হরহামেশাই পত্রিকার পাতা খুললে চোখে পড়ে।\nসনিয়া : তোর কথাগুলো মিথ্যা নয়।\nতানজিনা: ফেসবুকের ফলে ক্ষতিগ্রস্ত হচ্ছে তরুণ প্রজন্ম। বিশেষত ছাত্রছাত্রীরা। ছাত্রজীবন হচ্ছে ভবিষ্যৎ গঠনের মোক্ষম সময়। এ সময় পড়াশুনাই তার প্রধান কাজ। কিন্তু আমাদের দেশে ছাত্রছাত্রীরা পড়াশুনা বাদ দিয়ে ফেসবুকের জগতে ডুবে আছে। দিন-রাত চব্বিশ ঘণ্টাই তারা ফেসবুকে থাকতে চায়। এতে মারাত্মকভাবে ক্ষতিগ্রস্ত হচ্ছে তাদের শিক্ষাজীবন।\nসনিয়া : তোর কথার সত্যতা থাকলেও ফেসবুক কিন্তু শিক্ষার্থীদের অনেক উপকারও করছে। ফেসবুক শিক্ষার্থীদের সামনে ই- লার্নিংয়ের এক বিশাল জগৎ খুলে দিয়েছে। শিক্ষামূলক নানা গ্রুপে দরকারি সব শিক্ষা উপকরণ আজ ফেসবুকে লগ-ইন করলেই পাওয়া যাচ্ছে।\nতানজিনা: দেখ, বেড়ার অপর পাশের ঘাস সব সময় সবুজই মনে হয়। ফেসবুকের কল্যাণে বর্তমানে প্রশ্নপত্র ফাঁস মহামারি আকারে ছড়িয়ে পড়েছে দেশে। মুহূর্তেই ছড়িয়ে পড়ছে প্রশ্ন। শিক্ষার্থীদের স্বপ্নকে ধূলিস্যাৎ করে দিচ্ছে।\nসনিয়া : এটা সত্য কথা। ফেসবুক সহজলভ্য হওয়ার আগে এতটা মহামারির মতো প্রশ্ন ফাঁস হতো না।\nতানজিনা: শুধু কি তাই! ফেসবুকের কারণে দেশের তরুণ প্রজন্ম মারাত্মক সাইবার ঝুঁকির মুখে পড়েছে। হুমকির মুখে পড়ছে তাদের নিরাপত্তা। ফেসবুকে মেয়েরা প্রতিনিয়ত হ্যারেজমেন্টের শিকার হচ্ছে। অশ্লীল ছবি, ভিডিও, আদিরসাত্মক লেখা কিশোর-কিশোরীদের মানসিক স্বাস্থ্যকে ভয়াবহ ঝুঁকিতে ফেলে দিচ্ছে। ফেসবুকে প্রেমের নামে চলছে প্রতারণা।\nসনিয়া : তোর কোনো কথাই ভিত্তিহীন নয়। দেখ এ জন্য তো আমরা ফেসবুককে দোষ দিতে পারি না। দোষ যত এর ব্যবহারকারীদের। মাথা ব্যথা বলে তো আর মাথা কেটে ফেললে সমাধান হয়ে গেল না। এ কারণেই ফেসবুক ব্যবহারে সকলকে সচেতন হতে হবে। ১৮ বছর বয়স না হওয়া পর্যন্ত শিশু-কিশোরদের ফেসবুক ব্যবহার থেকে বিরত রাখতে হবে। অথবা অভিভাবকের তত্ত্বাবধানে ফেসবুক ব্যবহার করতে দিতে হবে।\nতানজিনা: এটা তো খুবই চমৎকার ও কার্যকর ধারণা।\nসনিয়া : তুই দেখ, ফেসবুক আমাদের শিক্ষাজীবনে কত কাজে আসছে। সহপাঠীদের সঙ্গে যোগাযোগ, ক্লাসের সময় জানা, শিক্ষা উপকরণ সংগ্রহ আজ ফেসবুকের গ্রুপেই আমরা করে থাকি।\nতানজিনা: হ্যাঁ। ঠিক বলেছিস।\nসনিয়া : তাছাড়া মুহূর্তের মধ্যেই আমরা বিশ্বের নানা প্রান্তের খবরাখবরও আজকাল ফেসবুকেই পেয়ে থাকি। এসব কারণে বলছিলাম, মাথাকে কেটে নয়, যথাযথ চিকিৎসা করিয়ে মাথাব্যথা দূর করতে হবে।\nতানজিনা: হুম। ঠিক বলেছিস। সংযত ব্যবহার ও অভিভাবকের তত্ত্বাবধানই ফেসবুক সমস্যার সমাধান দিতে পারে।\nসনিয়া : ঠিক তাই। প্রতিটি জিনিসের ভালো ও মন্দ দুটি দিকই রয়েছে। আমরা ভালোর দিকটা নিলেই হলো।\nতানজিনা: এটা একদম ঠিক কথা।\nসনিয়া : আচ্ছা, দোস্ত, আমাকে যেতে হবে। ভালো থাকিস। বিদায়। তানজিনা: তুইও ভালো থাকিস। বিদায়। কাল কলেজে দেখা হবে।\nঅথবা, (খ) উত্তর:\nরাজুর শৈশব\nপড়ন্ত বিকেলে ঢাকার ফুটপাতে হাঁটতে হাঁটতে রাজু ভাবে- কালের প্রবহমান স্রোত জীবনকে আজ কতদূরে নিয়ে এসেছে। কিন্তু শৈশবের স্মৃতিগুলো আজও অমলিন মনের মণিকোঠায়। সেই দুরন্ত শৈশবের অম্ল- মধুর স্মৃতি তাকে অতীতের কোলে টেনে নেয়। এই নাগরিক কোলাহল রাজুর একদম ভালো লাগে না। একঘেয়েমি, যান্ত্রিক এই মহানগরের জীবন যেন ডাঙায় তোলা মাছের মতো সর্বদা খাবি খায়। পালাতে ইচ্ছা হয় সব কিছু ছেড়ে। জীবন ও জীবিকার তাগিদে রাজু তা পারে না। তবে শৈশবের অমলিন স্মৃতিগুলো যেন নাগরিক শ্বাসরুদ্ধতার মধ্যে এক পলকা নির্মল ও শুভ্র বাতাস।\nরাজু ভাবে কত না সুন্দর ছিল তার শৈশব। গোপালপুর নামক ছোটো গ্রামে তার বেড়ে ওঠা। সেখানে ছিল না নগরের যান্ত্রিক ছোঁয়া। সকালে মা তাকে গরম ভাত খাইয়ে দিতেন নিজ হাতে। স্কুলের জামা-জুতা পরিয়ে দিতেন। তার খুদে হাত মুঠোয় করে রোজ স্কুলে দিয়ে আসতেন মা। কলেজিয়েট প্রাথমিক স্কুলে পড়ত সে। পড়াশুনায় ভালো হওয়ায় স্কুলের শিক্ষক তাকে খুব ভালোবাসতেন। স্কুলের শেখার বিষয়টা ছিল অতি আনন্দের। এখনকার বিদ্যালয়গামী শিক্ষার্থীর মতো বইয়ের বোঝা তাকে বইতে হয়নি। কাঁধে ছিল না ব্যাগ বোঝাই বইয়ের চাপও।\nসবাই ক্লাসে বসে দুপুর পর্যন্ত অপেক্ষা করে থাকতো কখন বারোটা বাজবে। দপ্তরি আব্দুল হাই ঘণ্টার আওয়াজ দেবেন। ঘণ্টা বাজা মাত্র ভোঁ-দৌড়ে স্কুল-মাঠে হাজির হতো রাজু ও তার সহপাঠীরা। দুপুরের রোদকে থোড়াই কেয়ার করে তারা খেলায় মেতে উঠত। টিফিনের একটা ঘণ্টা শিক্ষার্থীদের কোলাহলে মুখর হয়ে থাকত বিদ্যালয়ের আঙিনা। আর স্কুলে বন্ধুদের সঙ্গে মায়ের হাতে তৈরি টিফিন ভাগাভাগি করে খাওয়ার স্মৃতি তো আজও তাকে অশ্রুসিক্ত করে তোলে। আজ সে কোথায় আর কোথায় তার স্কুল বন্ধু রহিম, জসিম, আল-আমিন, জীবন। ও রোমানরা।\nস্কুল থেকে ফিরেই মায়ের হাতে খেতো রাজু। মা তাকে ঘুম পাড়াতে চাইতেন। কিন্তু পারতেন না। রাজু ঘুমের ভান করে থাকত। যেই না মা সরে যেতেন, অমনি রাজু পগারপার। মা আর তাকে খুঁজে পেতেন না। খুঁজে পেত তার বন্ধুরা। পাড়ার বড়ো মাঠে। ক্রিকেট খেলতে খুবই পছন্দ করত রাজু। ভালো ক্রিকেট খেলতো বলে কেবল বন্ধু মহলেই নয়, পাড়ার বড়ো ভাইয়েরাও রাজুকে খুব স্নেহ করতেন। পশ্চিম আকাশে সূর্য ঢলে পড়লেই রাজু। বাড়ি ফিরে যেত। ধুলো জড়িয়ে থাকত তার সারা গায়ে। মা তাকে জোর করে আবার গোসল করাতেন। গোসল করানোর পর তাকে ঘরে ঢুকতে দিতেন মা।\nসন্ধ্যায় রাজুর বাবা অফিস থেকে ফিরতেন। রাজু তখন লক্ষ্মী ছেলের মতো বইয়ে মাথা গুজে স্কুলের পড়া তৈরি করত। সন্ধ্যায় দুরন্ত রাজু আর দুরন্ত থাকত না। বাবার কণ্ঠস্বরকে সে যমের চেয়ে বেশি ভয় করত। উচ্চস্বরে পড়ত সে। ঘুমে তার চোখ ধরে আসত। তবু ঘুমাতে পারত না সে বাবার ভয়ে। এই বুঝি বাবা চুলের মুঠি ধরে দিলেন এক ঝাঁকি। তখনকার দিনে প্রায় প্রতি রাতেই বিদ্যুৎ বিভ্রাট অর্থাৎ লোডশেডিং হতো।\nলোডশেডিং ছিল রাজুর প্রার্থনার বস্তু। বিদ্যুৎ চলে যাওয়ার সঙ্গে সঙ্গে রাজুর ঘুমও উধাও হয়ে যেত। স্কুলের দুরন্তপনা এবং খেলার মাঠের চঞ্চলতা আবার তার ওপর ভর করত। বিদ্যুৎ গেলে তাকে পড়তে হতো না। দুপুরের খেলার মাঠের বদলে রাতে সে নেমে পড়ত বাড়ির আঙিনায়। উঠান যেন মুহূর্তেই শিশু-কিশোরদের মেলায় রূপ নিতো। 'কুক পালানো', 'ছোয়াছুঁয়ি', 'কানামাছি' ছিল রাজুদের রাতের খেলা। তবে 'কুক পালানো'ই ছিল তাদের প্রধান খেলা। কেউ কেউ আবার গল্পের ঝাঁপি খুলে বসতো। রূপকথার রাজকুমার-রাজকুমারীর জগতে ডুবে যেত অনেকেই।\nবিদ্যুৎ না আসা পর্যন্ত অবিরাম তারা খেলেই চলত। যেই বিদ্যুৎ আসত, অমনি সবাই উঠোন খালি করে এক দৌড়ে বাসায় ফিরে যেত। হাত-মুখ ধুয়ে ফের রাজু পড়তে বসতো। পড়ার চেয়ে ঘুমই তখন তাকে বেশি টানত। কতদিন যে না খেয়েই রাজু ঘুমিয়ে যেত তার কোনো ইয়ত্তা ছিল না। অবশ্য মা তাকে ঘুম থেকে উঠিয়ে হাতে তুলে খাইয়ে দিতেন। হঠাৎ বাসের কর্কশ হর্নে রাজু সম্বিৎ ফিরে পায়। শৈশবের স্বর্গ থেকে নেমে আসে নগর জীবনের বাস্তবতার মাটিতে। দীর্ঘশ্বাসে বুক তার ভারি হয়ে আসে। দ্রুত হেঁটে চলে রাজু। সামনের গলিতে গিয়েই যে তাকে বাস ধরতে হবে। ফিরতে হবে ইট-পাথরের বদ্ধ কৃঠিতে।"
        }
      ]
    }
  ]
}