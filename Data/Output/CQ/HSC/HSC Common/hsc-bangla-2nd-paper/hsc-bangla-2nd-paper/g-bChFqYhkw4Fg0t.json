{
  "title": "ময়মনসিংহ গার্লস ক্যাডেট ২০২৩",
  "subtitle": "প্রবন্ধ(5)",
  "questions": [
    {
      "number": "1",
      "uddipok": "পরিবেশ সংরক্ষণে বনায়ন",
      "tag": "MGCC 23",
      "sub_questions": [
        {
          "label": "",
          "question": "",
          "explanation": "ভূমিকা\nবন প্রকৃতি মানুষের নিকটতম প্রতিবেশী। বনভূমিই পৃথিবীর প্রথম আগন্তুক। মানুষের আগমনের পূর্বেই সে এসে মানুষের ক্ষুধা মিটাবার খাদ্য এবং মাথা গুঁজবার শীতল ছায়া সৃষ্টি করে প্রতীক্ষা করছিল মানুষের আবির্ভাবের। তারপর মানুষ এলো এবং সৃষ্টির সেই প্রথম প্রভাতে মানুষ ভূমিষ্ঠ হয়েছিল স্নিখ শ্যামল অরণ্যের কোলেই। অরণ্য তার অবারিত শ্যামল ছায়া বিস্তার করে তাকে সূর্যের প্রখর দহনজ্বালা থেকে রক্ষা করেছিল। তার ক্ষুধার্ত মুখে অরণ্যই দিয়েছিল খাদ্য, প্রকৃতির নানা বিরুদ্ধ শক্তির হাত থেকে রক্ষা করার জন্যে দিয়েছিল নিরাপদ আশ্রয়। গভীর অরণ্যের বুকে মানুষ গড়ে তুলেছে চঞ্চল জনপদ। জীবন স্পন্দনে অপূর্ব কোলাহল মুখর সে জনপদ গ্রাম থেকে গ্রামান্তরে বিস্তৃত হয়েছে। মাঠে মাঠে ফসলের দোলা, কর্মের সমারোহ, আনন্দের জয়ধ্বনি জেগেছে। কৃষি সভ্যতার বুনিয়াদ মজবুত হয়েছে। প্রয়োজন বেড়েছে মানুষের। বনের গাছ কেটে মানুষ প্রয়োজনীয় আসবাবপত্র তৈরি করেছে, ঘরের খুঁটি দিয়েছে। জীবিতকালে গাছ ফুলের সুবাস দেয়, ফল দেয়, অক্সিজেন দেয়, মরণের পরেও সে নানানভাবে মানুষের উপকার করে যায়। পরিবেশ সংরক্ষণে বনায়ন এর মতো এমন উপকারী আর কিছু নেই।\nবনায়নের উদ্দেশ্য\nমানুষ আজ অরণ্য বিনাশের মাধ্যমে পৃথিবীতে ডেকে আনছে মরুভূমি। অরণ্যই মরুভূমিকে প্রতিরোধ করতে পারে, অরণ্যই মরুভূমিকে শ্যামল স্নিগ্ধ স্নেহময়ী জননীর মূর্তি দান করতে পারে। বনায়নের মাধ্যমে সম্ভব হয় পরিবেশ সংরক্ষণ ও মরুভূমির বশীকরণ। বনায়নের উদ্দেশ্যই হলো তাই। অরণ্যের তরুশিশুদলকে মানবসমাজের সান্নিধ্যে আহবান করাই তার মূল উদ্দেশ্য। জনভূমি ও বনভূমির মধ্যে একদিন ব্যবধান ছিল না। কিন্তু পাশ্চাত্য সভ্যতার নগরকেন্দ্রিকতা অরণ্যকে ধ্বংস করে তার ওপর ইট কাঠ পাথরের কৃত্রিম শোভা স্থাপন করে প্রকৃতপক্ষে মানবজাতির কবরভূমি রচনা করেছে। বনায়নের উদ্দেশ্য এই কবরভূমি থেকে মানবজাতিকে রক্ষা করে একটা সুন্দর পরিবেশ উপহার দেওয়া। তাই তো পরিবেশ সংরক্ষণে বনায়ন এর গুরুত্ব উপলব্ধি করে কবি বলেছেন-\n“দাও ফিরে সে অরণ্য, লও এ নগর,\nলও যত লৌহ, লোষ্ট্র, কাঠ ও প্রস্তর।\nহে নব-সভ্যতা, হে নিষ্ঠুর সর্বগ্রাসী,\nদাও ফিরে তপোবন, পুণ্যচ্ছায়ারাশি,\nগ্লানিহীন অতীতের দিনগুলো।”\nবনভূমি ও মানবজীবন\nমানবজীবন ও অরণ্যজীবন প্রাণের এই দুই মহান প্রকাশের মধ্যে বাজে একটিমাত্র ছন্দ। ঋতুচক্রের আবর্তনের পথে উভয়ের একই স্পর্শকাতরতা। বসন্তের দক্ষিণ বাতাসে মানুষ তার হৃদয়ের আনন্দানুভূতিকে চিত্রে, সংগীতে কিংবা কবিতায় প্রকাশ করে। আর অরণ্য তার বাসন্তী বেদনাকে প্রকাশ করে অশোক, পলাশ, কৃষ্ণচূড়ার রক্তিম প্রগলভতায়। উভয়ের আদান প্রদানের সম্পর্কও অতি নিবিড়। এক বিপুল ভ্রান্তিবিলাসের জন্যে মানুষ এতদিন তার পরম বন্ধুকে চরম শত্রু মনে করে নির্বোধ ঘাতকের মতো ধ্বংসের পৈশাচিক লীলায় মেতে উঠেছিল। মানুষের এই কৃতঘ্নতার তুলনা কোথায়? কাজেই, আজ আর বনভূমি ধ্বংস নয়, বনভূমি সৃজনই প্রয়োজন।\nবাংলাদেশের বনভূমি\nবাংলাদেশের ভূপ্রকৃতি বনায়নের জন্যে অত্যন্ত সহায়ক। আমাদের দেশের বিভিন্ন অঞ্চলে বন আছে। যেমন- গাজীপুর জেলার অন্তর্গত ভাওয়ালের গজারি বন, টাঙ্গাইলের মধুপুরের বন, খুলনা বিভাগের অন্তর্গত সুন্দরবন, পার্বত্য চট্টগ্রামের বনভূমি, কুমিল্লার শালবন বিহার ইত্যাদি। এককালে এসব বনাঞ্চলে বড় বড় গাছপালায় পরিপূর্ণ ছিল। বর্তমানে বনভূমি প্রায় উজাড় হওয়ার পথে। এতে পরিবেশগত দিক থেকে বাংলাদেশ ভীষণ সংকটের দিকে এগিয়ে যাচ্ছে।\nপরিবেশ ও সামাজিক বনায়ন\nপরিবেশ নিঃসন্দেহে মানবধাত্রীর মতো। প্রকৃতি ও মানবচরিত্রের মধ্যে বিরোধ নয়, উভয়ের মধ্যে রয়েছে গভীর আত্মীয়তার সম্পর্ক। এই সম্পর্ককে আরও গভীর ও দীর্ঘস্থায়ী করতে হলে বিশুদ্ধ পরিবেশ দরকার। তাই পরিবেশ সংরক্ষণের জন্যেও বাংলাদেশে বনায়নের প্রয়োজনীয়তা অপরিসীম। সামাজিকভাবে বনায়ন কর্মসূচি সফল করতে না পারলে মানুষের উপযোগী পরিবেশ সংরক্ষণ করা সম্ভব নয়।\nআমরা জানি, প্রাকৃতিক ভারসাম্যের জন্যে বাংলাদেশের ২৫ শতাংশ বনভূমি আবশ্যক, কিন্তু এখানে বর্তমানে আছে মাত্র ১৬.৪৬ শতাংশ বনভূমি। আমাদের পরিবেশ ও অস্তিত্ব রক্ষার জন্যে বনায়ন বৃদ্ধি করা উচিত। তা না হলে আমরা গ্রীণ হাউস ইফেক্ট এর করালগ্রাস থেকে নিজেদেরকে রক্ষা করতে পারব না। বৈজ্ঞানিকদের সমীক্ষায় জানা গেছে যে, গ্রীণহাউসের প্রভাবে বাংলাদেশে সমুদ্রপৃষ্ঠের উচ্চতা এক কিলোমিটার বৃদ্ধি পেতে পারে, আর তাতে উপকূলীয় অঞ্চল প্রায় ২২,৮৮৯ বর্গকিলোমিটার বাংলাদেশ পানির নিচে ডুবে যেতে পারে। তাছাড়া আমাদের প্রাণিজগতের বেঁচে থাকার জন্যে প্রয়োজনীয় উপাদান হলো অক্সিজেন। অক্সিজেন আমরা সাধারণত পেয়ে থাকি গাছপালা বা বনভূমি থেকে। আমাদের দেশের মানুষের জন্যে যে পরিমাণ অক্সিজেনের প্রয়োজন, সে পরিমাণ অক্সিজেন পাওয়ার মতো বনভূমি বাংলাদেশে নেই। তাই মানুষের বসবাসের উপযোগী পরিবেশ সংরক্ষণ ও অন্যান্য প্রয়োজন মেটাবার জন্যে আমাদের বনায়ন কর্মসূচি গ্রহণ করা খুবই দরকার।\nসামাজিক বনায়ন কর্মসূচি সফল করতে হলে সমাজের সর্বস্তরের মানুষকে সচেতন করতে হবে। বনায়নের জন্যে যে শুধু বিশাল বনভূমিকেই বেছে নিতে হবে তা নয়, আমাদের বাড়ির আশেপাশে অনেক অনাবাদী জায়গা থাকে, পুকুরপাড়ে পড়ে থাকে অনেক জায়গা, এসব জায়গায় গাছপালা লাগিয়ে বনায়ন কর্মসূচি পালন করা যায়। তাছাড়া রাস্তার ধারে এবং শিক্ষাপ্রতিষ্ঠানের আশেপাশে ও খেলার মাঠের ধারেও গাছ লাগানো যায়। এসমস্ত কর্মসূচি শুরু হলে সামাজিকভাবে মানুষ উৎসাহিত হবে এবং বনায়নে এগিয়ে আসবে।\nবনায়নের উপকারিতা\nবনায়নের উপকারিতার কথা বলে শেষ করা যাবে না। বনভূমি সূর্যের প্রখর কিরণ নিয়ন্ত্রণ করে এবং প্রকৃতির শোভাবর্ধন করে। প্রয়োজনীয় কাঠ সরবরাহ করে বনভূমি আমাদের প্রাত্যহিক জীবনের চাহিদা মিটিয়ে থাকে। এই বনভূমি উচ্ছন্নে গেলে দেশ অনেক ক্ষতির সম্মুখীন হয়। তাই প্রত্যেক দেশের সরকারই বনভূমি রক্ষা করার জন্যে যথাযথ ব্যবস্থা গ্রহণ করে থাকে। প্রাকৃতিক ভারসাম্য বজায় রাখার ক্ষেত্রে বনভূমির অবদান বিশেষভাবে উল্লেখযোগ্য। গাছপালা বায়ুর অঙ্গার অম্লজ গ্যাস গ্রহণ করে সালোকসংশ্লেষণ প্রক্রিয়ায় নিজের খাদ্য তৈরি করে ও বিশুদ্ধ অক্সিজেন গ্যাস বাতাসে ছেড়ে দেয়। এই অক্সিজেন আমাদের জীবনধারণের জন্যে একান্ত অপরিহার্য। গাছপালা না থাকলে বাতাসে কার্বন ডাই-অক্সাইডের পরিমাণ বৃদ্ধি পেত এবং অক্সিজেনের অভাবে প্রাণী মারা যেত। একমাত্র গাছপালা বা বনায়নই আমাদের জীবনধারণের সুস্থ পরিবেশের নিশ্চয়তা দান করে। তাছাড়া গাছপালা শুধু ছায়া ও শোভাই বিস্তার করে না, ফুল, ফল দান করে এবং প্রয়োজনীয় কাঠ সরবরাহ করে আমাদের অনেক উপকার করে থাকে। গাছ আমাদের উপাদেয় খাদ্য ও অর্থকরী ফল সরবরাহ করে থাকে। তাই বনায়নের গুরুত্ব অপরিসীম।\nউপসংহার\nআজ আর বনভূমি ধংন নয়, বনভূমি সৃজনই প্রয়োজন। স্নিগ্ধ, শীতল ছায়া এবং প্রাণের উৎস অম্লজান থেকে আরম্ভ করে খাদ্য, বাসগৃহ, ঔষধপত্র পর্যন্ত সবই অরণ্যের অবদান। অরণ্য ছাড়া পৃথিবী পরিণত হতো মরুভূমিতে। অরণ্যই প্রাণের অগ্রদূত। বিজ্ঞান নির্ভর যান্ত্রিক সভ্যতার ক্রমবিস্তার এবং অরণ্য সংহারে প্রাকৃতিক আবহাওয়ার যে ভারসাম্য বিনষ্ট হয়ে যাচ্ছে, এখন বনায়নই তার একমাত্র প্রতিকার।"
        }
      ]
    },
    {
      "number": "2",
      "uddipok": "তোমার প্রিয় লেখক",
      "tag": "MGCC 23",
      "sub_questions": [
        {
          "label": "",
          "question": "",
          "explanation": "সূচনা :\nবাংলা সাহিত্যে কাজী নজরুল ইসলাম 'বিদ্রোহী কবি' হিসেবে সমধিক পরিচিত। তাঁর রচনায় অন্যায়ের বিরুদ্ধে প্রতিবাদ ও নিপীড়িত মানুষের মুক্তির তাগিদ ধ্বনিত হয়েছে।\nজীবনী :\nকাজী নজরুল ইসলাম ১৮৯৯ খ্রিষ্টাব্দের ২৫ মে পশ্চিমবঙ্গের বর্ধমান জেলার চুরুলিয়া গ্রামে জন্মগ্রহণ করেন।\nমাত্র আট বছর বয়সে মা-বাবাকে হারিয়ে দুঃখকষ্টে তাঁর বাল্যজীবন কাটে। তিনি গ্রামের মক্তবে বাংলা, আরবি ও ফারসি ভাষা শেখেন। গানবাজনার দিকে ঝোঁক থাকায় লেখাপড়া ছেড়ে একদিন 'লেটো' গানের দলে যোগ দেন। তারপর আসানসোলে এক রুটির দোকানে কাজ নেন।\nময়মনসিংহের ত্রিশালের এক ভদ্রলোক তখন আসানসোলের পুলিশ কর্মকর্তা ছিলেন। তিনি নজরুলের প্রতিভার পরিচয় পেয়ে তাঁকে নিজগ্রাম ময়মনসিংহের দরিরামপুর হাই স্কুলে ভর্তি করিয়ে দেন । ১৯১৬ খ্রিষ্টাব্দে কবি সৈন্যদলে ভর্তি হন । কিছুদিনের মধ্যেই প্রথম বিশ্বযুদ্ধ শুরু হলে তাকে রণাঙ্গনে যেতে হয়।\nসাহিত্যকর্ম :\nবিশ্বযুদ্ধ থেমে গেলে কলকাতায় ফিরে নজরুলের সাহিত্যিক জীবন শুরু হয়। অল্প সময়ের মধ্যেই তিনি কবি হিসেবে পরিচিতি পান। তাঁর 'দোলনচাপা', 'বুলবুল', 'ঝিঙেফুল', 'ভাঙার গান', 'বিষের বাঁশী', 'অগ্নিবীণা' ইত্যাদি কাব্যগ্রন্থ বিশেষ উল্লেখযোগ্য।\nতা ছাড়া ‘আলেয়া', 'ঝিলিমিলি', ‘পুতুলের বিয়ে’ ইত্যাদি নাটক এবং ‘বাঁধনহারা', ‘মৃত্যুক্ষুধা', ‘কুহেলিকা' ইত্যাদি উপন্যাস তাঁর গুরুত্বপূর্ণ সৃষ্টি। নজরুল বহু গান লিখেছেন এবং তাতে সুর দিয়েছেন। 'ধূমকেতু' ও 'লাঙল' নামে দুটি পত্রিকাও সম্পাদনা করেন তিনি ।\nপারিবারিক জীবন :\nনজরুলের স্ত্রীর নাম প্রমীলা। বড় ছেলে বুলবুল শৈশবেই মারা যায়। অন্য দুই ছেলের নাম কাজী সব্যসাচী ও কাজী অনিরুদ্ধ।\nশেষ জীবন :\n১৯৪২ সালে নজরুল দুরারোগ্য রোগে আক্রান্ত হয়ে বাকশক্তি হারিয়ে ফেলেন। ১৯৭৬ সালের ২৯ আগস্ট ঢাকার পিজি হাসপাতালে কবি শেষ নিঃশ্বাস ত্যাগ করেন ।\nউপসংহার :\nকাজী নজরুল ইসলাম বিদ্রোহের কবি, মানবতার কবি। তিনিই আমাদের জাতীয় কবি। বাংলা সাহিত্যে তাঁর অবদান অবিস্মরণীয়।"
        }
      ]
    },
    {
      "number": "3",
      "uddipok": "মাদকাসক্তি ও যুবসমাজ",
      "tag": "MGCC 23",
      "sub_questions": [
        {
          "label": "",
          "question": "",
          "explanation": "ভূমিকা\nবর্তমানে সমাজ ও দেশের জন্য মাদকাসক্তি মারাত্মক সমস্যা হয়ে দাঁড়িয়েছে। মাদকের নীল নেশা আজ তার বিশাল থাবা বিস্তার করে চলেছে এ দেশের এক প্রান্ত থেকে অন্য প্রান্তে। এ এক তীব্র নেশা। হাজার হাজার তরুণ এ নেশায় আসক্ত। এ মরণনেশা থেকে যুবসমাজকে রক্ষা করা না গেলে এ হতভাগ্য জাতির পুনরুত্থানের স্বপ্ন অচিরেই ধূলিসাৎ হয়ে যাবে। আমাদের দেশের তরুণ প্রজন্মের উল্লেখযোগ্য অংশ আজ এক সর্বনাশা মরণনেশার শিকার। যে তারুণ্যের ঐতিহ্য রয়েছে সংগ্রামের, প্রতিবাদের, যুদ্ধ জয়ের, আজ তারা নিঃস্ব হচ্ছে মরণনেশার করাল ছোবলে। মাদক নেশার যন্ত্রনায় ধুঁকছে শত-সহস্র তরুণ প্রাণ। ঘরে ঘরে সৃষ্টি হচ্ছে হতাশা। ভাবিত হচ্ছে সমাজ। তাই অচিরেই এই মাদকাসক্তির কারণ উদ্ঘাটন করে এর প্রতিকার করতে হবে।\nমাদকাসক্তি কী?\nমাদকাসক্তি একটি স্নায়বিক ক্রিয়া। এর প্রভাবে ব্যক্তির চিন্তা-চেতনা ও আচার-আচরণে অসঙ্গতি পরিলক্ষিত হয়। মাদকদ্রব্যের প্রতি আসক্তি যুব সম্প্রদায়ের এক আদিম প্রবণতা। শাব্দিক অর্থে মাদকাসক্তি বলতে ড্রাগ বা মাদকদ্রব্যের প্রতি এক প্রবল আকর্ষণকে বোঝায়। বিশ্বস্বাস্থ্য সংস্থার (WHO) মতে, নেশা এমন একটি মানসিক বা শারীরিক অবস্থা, যার সৃষ্টি হয়েছে জীবিত প্রাণী ও মাদক ওষুধের মিথস্ক্রিয়ার মাধ্যমে।\nমাদকদ্রব্য কী?\nমাদক শব্দের অর্থ হল – মত্ততা জন্মায় এমন দ্রব্য। অর্থাৎ নেশা সৃষ্টিকারী দ্রব্যকেই মাদকদ্রব্য বলে। মাদকদ্রব্য গ্রহণের ফলে স্নায়বিক বৈকল্য দেখা দেয় ও বারবার ওই দ্রব্য গ্রহণের প্রতি আসক্তি সৃষ্টি হয়। মাদকদ্রব্য গ্রহণের মাধ্যমেই কেবল এ আসক্তি প্রশমিত হয়। অন্যথায় শরীরে উত্তেজনার সৃষ্টি হয় এবং নানা ধরনের সমস্যা দেখা দেয়। হযরত মুহাম্মদ (সঃ) মাদকদ্রব্য সম্পর্কে মন্তব্য করেছেনঃ\nনেশা জাতীয় যেকোন দ্রব্যই মদ, আর যাবতীয় মদই হারাম।\nসকল প্রকার নেশা জাতীয় দ্রব্য হারাম হওয়া সত্ত্বেও এসব দ্রব্যসামগ্রীর প্রতি মানুষের আকর্ষণ দিন দিন বৃদ্ধি পাচ্ছে। বিশ্ব স্বাস্থ্য সংস্থার মতে ‘মাদকাসক্তি হচ্ছে চিকিৎসা গ্রহণযোগ্য নয় এমন দ্রব্য অতিরিক্ত পরিমাণে ক্রমাগত বিক্ষিপ্তভাবে গ্রহণ করা এবং এসব দ্রব্যের ওপর নির্ভরশীল হয়ে পড়া’ ।\nমাদকদ্রব্যের উৎস\nআধুনিক বিশ্বের প্রায় সব দেশেই কমবেশি মাদকদ্রব্য পাওয়া যায়। কোনো দেশে কম আবার কোনো দেশে অনেক বেশি। যেমন, গোল্ডেন ট্রায়াঙ্গেল (লাওস, মিয়ানমার, থাইল্যান্ড), গোল্ডেন ক্রিসেন্ট (আফগানিস্তান, পাকিস্তান, ইরান), গোল্ডেন ওয়েজ- এ তিন স্থানে পপি উৎপাদিত হয়। এই পপি ফুলের নির্যাস থেকে আফিম এবং এই আফিম থেকেই সর্বনাশা হেরোইন তৈরি হয়। এছাড়াও যুক্তরাষ্ট্র, কলম্বিয়া, গুয়াতেমালা, জ্যামাইকা, ব্রাজিল, প্যারাগুয়ে, ঘানা, নাইজেরিয়া, কেনিয়া, দক্ষিণ আফ্রিকা ও থাইল্যান্ডসহ ১১টি দেশে মারিজুয়ানা উৎপন্ন হচ্ছে। দক্ষিণ আমেরিকার পেরু, কলম্বিয়া, ব্রাজিল, বলিভিয়া প্রভৃতি দেশ কোকেন উৎপাদনে বিখ্যাত। তাছাড়া এশিয়া মহাদেশের প্রায় অনেক দেশেই আফিম, হেরোইন ও হাসিস উৎপন্ন হয়।\nমাদকদ্রব্যের ব্যাবহার পদ্ধতি\nসাম্প্রতিককালে আন্তর্জাতিক ড্রাগ ব্যবসায়ীরা নানা ধরণের মাদকের ব্যবসা ফেঁদেছে। এসব মাদকের ব্যবহার পদ্ধতিও নানারকমের। ধূমপানের পদ্ধতি, নাকে শোকার পদ্ধতি, ইঞ্জেকশনের মাধ্যমে ত্বকের নিচে গ্রহণের পদ্ধতি এবং সরাসরি রক্তপ্রবাহে অনুপ্রবেশকরণ পদ্ধতি। বিভিন্ন রকম ড্রাগের মধ্যে হেরোইন আজ সব নেশাকেই ছাড়িয়ে গেছে। এর আসক্তি অত্যন্ত তীব্র। নিছক কৌতূহল যদি কেউ হেরোইন সেবন করে তবে এই নেশা সিন্দাবাদের দৈত্যের মতো তার ঘাড়ে চেপে বসে।\nমাদকাসক্তির কারণ\nমাদকাসক্তির বহুবিধ কারণ রয়েছে। আমাদের সমাজে বিভিন্ন কারণে মাদকাসক্তির প্রভাব লক্ষ করা যায়। এ পর্যন্ত বিজ্ঞানী, গবেষক ও চিকিৎসকরা মাদকাসক্তির অন্তরালে বিভিন্ন কারণের কথা বলেছেন। নিম্নে তা বর্ণনা করা হলোঃ-\nহতাশাঃ মাদকাসক্তির অন্যতম প্রধান একটি কারণ হলো হতাশা। এই হতাশার করণেই ব্যক্তি তার নিজের ওপর আত্মবিশ্বাস হারিয়ে ফেলে। যার ফলে সাময়িকভাবে আত্মমুক্তির জন্য সর্বনাশা মাদকাসক্তির দিকে ঝুঁকে পড়ে।\nসঙ্গদোষঃ মাদকাসক্তির জন্য সঙ্গদোষ আরেকটি মারাত্মক কারণ। নেশাগ্রস্ত বন্ধু- বান্ধবের মাধ্যমে এটি বিস্তার লাভ করে।\nকৌতূহলঃ কৌতূহলও মাদকাসক্তির অন্যতম কারণ। অনেকেই মাদকাসক্তির ভয়াবহতা জেনেও কৌতূহলবশত মাদকদ্রব্য গ্রহণ করে।\nসহজ আনন্দ লাভের বাসনাঃ অনেক সময় মানুষ মাদককে আনন্দ লাভের সহজ উপায় হিসেবে মাদক গ্রহণ করে এবং ধীরে ধীরে মাদকাসক্ত হয়ে পড়ে।\nমনস্তাত্ত্বিক বিশৃঙ্খলাঃ তরুণদের মধ্যে মাদক গ্রহণের জন্য এটি অন্যতম কারণ। পরীক্ষায় ফেল, পারিবারিক কলহ, প্রেমে ব্যর্থতা, বেকারত্ব ইত্যাদি কারণে তারা মাদকাসক্ত হয়ে পড়ে।\nধর্মীয় মূল্যবোধের বিচ্যুতিঃ ধর্মীয় মূল্যবোধ মানুষকে সচেতন করে তোলে। কিন্তু সাম্প্রতিককালে ধর্মীয় মূল্যবোধের বিচ্যুতি হওয়ার ফলে মাদকাসক্তির বিস্তার বৃদ্ধি পাচ্ছে।\nপরিবারের অভ্যন্তরে মাদকের প্রভাবঃ অনেক সময় দেখা যায় পরিবারে পিতা- মাতার নেশার অভ্যাস থাকে। ফলে তাদের সন্তান সহজেই মাদকাসক্ত হয়ে পড়ে।\nমাদকদ্রব্যের সহজলভ্যতাঃ বর্তমানে আমাদের দেশে মাদকদ্রব্যের সহজলভ্যতার কারণে মাদকাসক্তদের সংখ্যাও দিন দিন বাড়ছে।\nসুতরাং, সামগ্রিকভাবে হতাশা, আদর্শহীনতা, বিভ্রান্তি, বেকারত্ব, রাজনৈতিক অস্তি রতা, সামাজিক ধর্মীয় ও নৈতিক মূল্যবোধ অবক্ষয় ইত্যাদি কারণে মাদকাসক্তির সংখ্যা দিন দিন বহুগুণে বৃদ্ধি পাচ্ছে।\nমাদকাসক্তির লক্ষণ\nযখন কেউ মাদকাসক্ত হয়ে পড়ে, তখন তার মধ্যে কিছু কিছু লক্ষণ ও চিহ্ন পরিলক্ষিত হয়। যেমন : আচারআচরণের পরিবর্তন; রাতে ঠিকমতাে ঘুম না হওয়া এবং দিনে বসে বসে ঝিমানাে; গুছিয়ে কথা বলায় অপারগতা; খাবার গ্রহণের প্রতি অনীহা, চিত্তচাঞ্চল্য, মেজাজ কখনও খুব ভালাে, কখনও খুব খারাপ থাকা; মনােযােগ দেওয়ার ক্ষমতা কমতে থাকা; আড্ডায় বেশি সময় নষ্ট করা; আর্থিক চাহিদা বাড়তে থাকা; দিনের একটি বিশেষ সময়ে বাড়ির বাইরে যাওয়ার জন্য মন চঞ্চল হয়ে ওঠা; শরীর ক্রমান্বয়ে শুকিয়ে যাওয়া ইত্যাদি।\nমাদকাসক্তির কুফল\nমাদকাসক্তি একধরনের মরণ নেশা। মৃত্যুই তার একমাত্র গন্তব্যস্থল। মাদক গ্রহণ ধীরে ধীরে স্নায়ুকে দুর্বল করে তোলে। শরীরের রোগ- প্রতিরোধ ক্ষমতা আস্তে আস্তে নিঃশেষ করে দেয়। তাছাড়া ক্ষুধা ও যৌন অনুভূতি হ্রাস ঘটায়। মাদক গ্রহণে শ্বাস-প্রশ্বাস ক্ষীণ থেকে ক্ষীণতর হয়ে আসে। হৃদস্পন্দন দ্রুত হয় এবং রক্তচাপ বৃদ্ধি পায়। রাগান্বিতভাব, নিদ্রাহীনতা, উগ্র মেজাজ, ওজন হ্রাস পাওয়া ইত্যাদি প্রতিক্রিয়া লক্ষ করা যায়। মাদকদ্রব্য ব্যবহারের ফলে স্বাভাবিক প্রজনন ক্ষমতায় ক্ষতিকর প্রভাবসহ মস্তিষ্ক, হৃদযন্ত্র ও ফুসফুসে দীর্ঘমেয়াদি ক্ষতি হতে পারে। তাছাড়া ইনজেকশনের মাধ্যমে মাদকদ্রব্য গ্রহণ করলে এইচআইভি হওয়ার সম্ভাবনা অনেক বেশি। এককথায় মাদকাসক্ত মানুষকে ধীরে ধীরে মৃত্যুর দিকে নিয়ে যায়।\nমাদকাসক্তির প্রতিকার ও বাংলাদেশ\nমাদকাসক্তির প্রতিকার আন্দোলনে বাংলাদেশের ভূমিকা দিন দিন ত্বরান্বিত হচ্ছে। আধুনিক (আমরা ধূমপান নিবারণ করি) সংস্থাটি মাদক নিরাময় আন্দোলনে গুরুত্বপূর্ণ ভূমিকা পালন করছে। তাছাড়া রেডিও, টেলিভিশন, সংবাদপত্র ইত্যাদি গণমাধ্যমগুলোও সব সময় মাদক নিরাময়ে কাজ করছে। তারা সবসময় মাদকাসক্তির ভয়ানক পরিণাম নিয়ে বিভিন্ন নাটক প্রচার করে জনগণের মধ্যে সচেতনতা সৃষ্টি করছে। এছাড়া বাংলাদেশে বর্তমানে Narcoties Control Act 1990 চালু আছে। বিশ্বের অন্যান্য দেশের মতো বাংলাদেশও প্রতি বছর ২৬ জুন মাদকদ্রব্যের পাচার, অপব্যবহারবিরোধী দিবস পালন করে আসছে।\nউপসংহার\nভীরু খুঁজে সাহস, দুর্বল খুঁজে শক্তি, দুঃখী খুঁজে সুখ। কিন্তু অধঃপতন ছাড়া তারা আর কিছুই পায় না। সভ্যতার এই আধুনিক যুগে মাদকাসক্তির কালসাপ রুপ ধারণ করেছে। এর ছোবলে হারিয়ে যাচ্ছে অজস্র তরুণ-তরুণীর সম্ভবনাময় উজ্জ্বল ভবিষ্যৎ। এর প্রভাব বাংলাদেশে ক্রমেই বেড়ে চলছে। মাদক প্রতিকারের ব্যবস্থা গ্রহণ না করলে মাদকের অতল গর্ভে হারিয়ে যাবে আমাদের দেশের সম্ভবনাময় ভবিষ্যৎ। তাই মাদক প্রতিরোধের জন্য ব্যক্তিগত উদ্যোগ, সামাজিক প্রতিরোধ এবং জাতীয় ও আন্তর্জাতিকভাবে বিভিন্ন কর্মসূচি পালন করা উচিত।"
        }
      ]
    },
    {
      "number": "4",
      "uddipok": "ইন্টারনেট ও বর্তমান বাংলাদেশ",
      "tag": "MC 23,MGCC 23,VNSC 23",
      "sub_questions": [
        {
          "label": "",
          "question": "",
          "explanation": "ভূমিকা: পৃথিবীর নব নব আবিষ্কার সভ্যতাকে এগিয়ে নিয়ে চলেছে। আধুনিক সময় বিজ্ঞানের বিচিত্র আবিষ্কারের মধ্যে ইন্টারনেট সবচেয়ে বেশি গুরুত্ব বহন করে। আধুনিক বিশ্বকে  মানুষ হাতের মুঠোয় নিয়ে এসেছে ইন্টারনেটের কল্যাণে। আজকের দিনে ইন্টারনেট  ব্যতীত একটি দিন অতিক্রম  করতে পারি না। ইন্টারনেট সুবিধার মাধ্যমে সমগ্র পৃথিবীর মানুষ মুহূর্তের মধ্যে একে অন্যের সঙ্গে সম্পর্ক স্থাপন করতে পারছে। ইন্টারনেটের কারণে তথ্য প্রযুক্তি ব্যবস্থায় ব্যাপক পরিবর্তন এসেছে। মানুষের জীবনযাত্রা হয়েছে সহজ । দূরত্ব এবং সময় উভয় কমিয়ে এনেছে ইন্টারনেট প্রযুক্তি।  ব্যক্তি জীবন থেকে শুরু করে সমাজ ও রাষ্ট্রীয় জীবনে ইন্টারনেটের গুরুত্ব দিনের পর দিন বৃদ্ধি পেয়ে যাচ্ছে। বর্তমান বাংলাদেশে ইন্টারনেট প্রযুক্তি ব্যবহারের মাধ্যমে উত্তরোত্তর উন্নতি সাধন করে চলছে।\nইন্টারনেট  কী: আন্তর্জাতিক নেটওয়ার্ক ব্যবস্থাপনাকে  সংক্ষেপে বলা হয় ইন্টারনেট।বর্তমান সময়ের সবচেয়ে আলোচিত শব্দ ইন্টারনেট। আন্তর্জাতিক কম্পিউটার নেটওয়ার্ক  সেবা ও ইন্টারনেট বলা হয়। পৃথিবীর সমগ্র কম্পিউটারে একটি পদ্ধতির মধ্যে নিয়ে আসাকে ইন্টারনেট ব্যবস্থা বলা হয়ে থাকে।একটি কম্পিউটারের সঙ্গে আরেকটি কম্পিউটারে সংযোগ স্থাপন করা হয় ইন্টারনেট এর মূল কাজ। এভাবে দেশের তথ্য প্রযুক্তির সঙ্গে অন্য আরেকটি দেশের তথ্যপ্রযুক্তি সংযুক্ত হয় ইন্টারনেট ব্যবস্থার মধ্য দিয়ে। পৃথিবীর যেকোন প্রান্তের মানুষ একে অন্যের মধ্যে সংযোগ স্থাপন করতে পারবে ইন্টারনেট সেবা ব্যবহারের মাধ্যমে। কথা বলা, ছবি আদান প্রদান, গবেষণা পত্র জমা, ব্যবসায়িক কাগজপত্র, লেখাপড়া সহ বিচিত্র সেবা পাওয়া যায় ইন্টারনেটের কল্যাণে।  পৃথিবীর সমস্ত কম্পিউটার, আধুনিক মানের মোবাইল ফোন ও ল্যাপটপ প্রযুক্তিকে একত্রিত করেছে ইন্টারনেট পরিষেবা।জালের মত ছড়িয়ে ছিটিয়ে থেকে ইন্টারনেট কম্পিউটার, ও মোবাইল ফোন যুক্ত করে রাখে।বিশ্বের সমগ্র মানুষকে এক সুতোয় বেঁধে রেখেছে ইন্টারনেট ব্যবস্থা ।\nইন্টারনেট ব্যবহারের অনুষঙ্গ: ইন্টারনেট সেবা ব্যতীত আজকের পৃথিবী মুহূর্তের মধ্যেই অচল হয়ে পড়বে। ইন্টারনেট সুবিধা গ্রহণের জন্য সবচেয়ে প্রথমেই প্রয়োজন একটি কম্পিউটার, ল্যাপটপ, বা মোবাইল।নেটওয়ার্ক  ধরে রাখার জন্য প্রয়োজন একটি রাউটার। মোবাইলে ব্যবহারের ক্ষেত্রে নেটওয়ার্ক নিয়ন্ত্রণে কাজ করে মোবাইল টাওয়ার এবং প্রয়োজনীয় মেগাবাইট  মোবাইল কোম্পানির কাছ থেকে কিনে নিতে হয় যার নির্দিষ্ট পরিমাণ ও ব্যবহারের নির্দিষ্ট সময় দেওয়া থাকে।তবে সরকারি টেলিফোন সংযোগ লাইন যদি থাকে তাহলে রাউটারের মাধ্যমে ইন্টারনেট সংযোগ পাওয়া যায়। মডেমের মাধ্যমে ইন্টারনেট ব্যবহারের প্রচলন ছিল। ইন্টারনেট সেবা সহজ করার জন্য বিজ্ঞান নতুন নতুন আবিষ্কার করে যাচ্ছে। এই সেবা মানুষের দোরগোড়ায়  পৌঁছে দিতে পারে দেশ ও বিশ্বের বহুমুখী উন্নয়ন সাধিত হবে।\nইন্টারনেটের কর্মপদ্ধতি: ইন্টারনেট সেবা পাওয়ার জন্য মূল সার্ভার থেকে তরঙ্গ প্রবাহ নিজের কম্পিউটার বা মোবাইলে সংযুক্ত করতে হবে। একটি সার্ভার থেকে আরেকটি সার্ভারে সংযুক্ত হওয়ার মধ্য দিয়ে  বৃহৎ ইন্টারনেট পরিষেবা গড়ে ওঠে। সাধারণত   দেশের কেন্দ্রস্থল থেকে বড় শহরের কেন্দ্রস্থলে পৌঁছায় এবং সেখান থেকে বিভিন্ন জায়গায় ছড়িয়ে পড়ে। ইন্টারনেট সেবা  লাভের ক্ষেত্রে প্রথম কাজ হলো নেটওয়ার্কের সঙ্গে যুক্ত হওয়া। এই নেটওয়ার্কের সঙ্গে যুক্ত হওয়ার কাজটি করে দেয় মডেম বা অপটিক্যাল ফাইবার। কম্পিউটারে  ইন্টারনেট সেবা পাওয়ার ক্ষেত্রে মডেম ব্যবহার করার পাশাপাশি ওয়াইফাই সংযোগ ব্যবহার করা যায়। একটি রাউটারের মাধ্যমে নির্দিষ্ট আয়তনে কম্পিউটার নেটওয়ার্ক  পাবে। মোবাইলে ইন্টারনেট সেবা ব্যবহারের ক্ষেত্রে, ব্যবহৃত সিম কোম্পানির ইন্টারনেট সেবা পাওয়ার জন্য  ডাটা মুড অন করতে হবে।ইন্টারনেট সেবা লাভের ক্ষেত্রে ঠিকানা বোঝাতে ওয়েব এড্রেস  শব্দটি ব্যবহার করা হয়। প্রয়োজনীয় ঠিকানা বা ওয়েব এড্রেস লিখে ইন্টারনেট সংযোগ ব্যবস্থার মাধ্যমে কাঙ্ক্ষিত বিষয়ের তথ্য পাওয়া যায়।\nইন্টারনেট এর শ্রেণীবিভাগ: ইন্টারনেট সেবা প্রদানের জন্য বিভিন্ন রকম প্রযুক্তি ব্যবহার করা হয়ে থাকে। প্রযুক্তিগত ব্যবহারের উপর ভিত্তি করে ইন্টারনেটের চারটি শ্রেণী বিভাজন করা যায়, যথা-  অপটিক্যাল ফাইবার,  ওয়াইফাই বা তারবিহীন সংযোগ,  টেলিফোন লাইন, কম্পিউটার মডেম। ক্ষুদ্র ব্যবহারকারীরা অপটিক্যাল ফাইবার বা ফাইবার ইন্টারনেট ব্যবহার করে থাকে। এই পদ্ধতিকে ফাইবার টু হোম পদ্ধতি বলা হয়। মোবাইলের মাধ্যমে ইন্টারনেট সেবা পাওয়ার জন্য ওয়াইফাই বা তারবিহীন পদ্ধতি সংযুক্ত করা হয়। মাঝারি বা বৃহৎ ব্যবহারকারীরা  গিগাবাইট ইন্টারনেট ব্যবহার করে থাকে, এই শ্রেনীর ব্যবহারকারীদের উচ্চগতিসম্পন্ন নেটওয়ার্ক এর প্রয়োজন হয়। মডেম ব্যবহারের মাধ্যমে সাধারণত একটি কম্পিউটার বা ল্যাপটপে ইন্টারনেট  সংযোগ দেওয়া সম্ভব হয়।\nইন্টারনেট ব্যবহারের ইতিহাস: জ্ঞান-বিজ্ঞানে উন্নত বিশ্ব নিজের দেশের তথ্য সংরক্ষণ এবং গোপন যোগাযোগ রক্ষার জন্য প্রথম ইন্টারনেট ব্যবহার করা হয়েছিল। ১৯৬০ সালে আমেরিকার সামরিক গোয়েন্দা সংস্থা কিছু বিশ্ববিদ্যালয় ও গবেষণাগারে ইন্টারনেট ব্যবহারের পরীক্ষামূলক প্রচেষ্টা চালায়। বিশেষত পৃথিবীর দুটি বৃহৎ পারমাণবিক শক্তিধর দেশ সোভিয়েত ইউনিয়ন ও মার্কিন যুক্তরাষ্ট্রের মধ্যে  স্নায়ুযুদ্ধ চলাকালীন সময়ে এই ইন্টারনেট প্রযুক্তি ব্যবহারের প্রয়োজনীয়তা উপলব্ধি করে। ১৯৬৯ সালে আমেরিকার বিজ্ঞানীরা  টেলিফোনের বিকল্প হিসেবে ইন্টারনেট ব্যবহার শুরু করে এবং এর নাম তখন ছিল MILNET ।এই ব্যবস্থাটিকে আরও বেশি কার্যকর এবং বহুমুখী করার জন্য আমেরিকার বিশ্ববিদ্যালয়গুলোর গবেষণা শুরু করে। ১৯৮৪ সালে যুক্তরাষ্ট্রের সাধারণ মানুষের জন্য ‘নেস্ফেনেট’  নামের যোগাযোগ ব্যবস্থা চালু করে। এটির উপযোগিতা এত বেশি ছিল অল্প সময়ের মধ্যেই আমেরিকা ছাড়িয়ে পৃথিবীর অনেক দেশেই নেটওয়ার্ক ব্যবস্থা গড়ে ওঠে। ১৯৯৩ সালে ইন্টারনেট ব্যবস্থাকে বাণিজ্যিকভাবে রূপ দেওয়ার চেষ্টা করা হয় এবং একটি কেন্দ্রীয় নেটওয়ার্ক গড়ে তোলা হয়। কেন্দ্রীয় নেটওয়ার্ক প্রযুক্তিগত বিষয় সমূহ যুগোপযোগী করার মাধ্যমে পৃথিবীর কোটি কোটি মানুষকে ইন্টারনেট সেবা প্রদান করা সম্ভব হচ্ছে। সামরিক ব্যবস্থাপনার উন্নয়নের জন্য ইন্টারনেট  উদ্ভাবনের প্রাথমিক চেষ্টা হলেও  বর্তমানে তা ব্যবহার হচ্ছে বহুমাত্রিক  কাজে।\nইন্টারনেট ব্যবহারের সুফল: ইন্টারনেট ব্যবহার ছাড়া আজকের পৃথিবী কল্পনাই করা যাবে না। প্রতিদিনকার জীবনের সঙ্গে ইন্টারনেটের কোন না কোন সম্পর্ক রয়েছে।প্রযুক্তিগত  ব্যবহারের মাধ্যমে মানুষের জীবনে  বৃহৎ পরিবর্তন এসেছে।  শিক্ষাক্ষেত্রে ইন্টারনেট বিশেষ ভূমিকা রাখতে। যে কোন বিষয় সম্পর্কে জানার আগ্রহ হলে ইন্টারনেট ব্যবহারের মাধ্যমে আমরা সে বিষয়ে সম্পর্কে মোটামুটি ধারণা পেতে পারি। বিশ্ববিদ্যালয়ে  লেখাপড়া ও গবেষণার কাজে  ইন্টারনেট পরিষেবা খুব কার্যকরী। দেশে বা কোনো অঞ্চলে বিশেষ কারণে শিক্ষার্থীরা স্কুল-কলেজ-বিশ্ববিদ্যালয় আসতে না পারলে প্রয়োজনীয় শিক্ষা উপকরণ ই-মেইলের মাধ্যমে প্রেরণ করা হয়। এক দেশ থেকে আরেক দেশে গবেষণাপত্র প্রেরণের জন্য সবচেয়ে সহজ মাধ্যম এখন ইন্টারনেট।সামরিক ক্ষেত্রে ইন্টারনেটের  ব্যবহার একটি দেশকে শক্তিশালী করে তোলে। বহিঃশত্রুর হাত থেকে রক্ষা পাবার জন্য  আগাম তথ্য লাভের ক্ষেত্রে ইন্টারনেট যেমন কাজে লাগে তেমনি ভাবে নিজ দেশের গোপন যোগাযোগ রক্ষার জন্য ইন্টারনেট কার্যকরী।  বাণিজ্য ব্যবস্থা এখন পুরোপুরি ইন্টারনেট নির্ভর। ইন্টারনেটের মাধ্যমে এক দেশ থেকে  অন্য দেশের ক্রয়াদেশ প্রেরণ, কাজের অগ্রগতি পর্যবেক্ষণ, চাহিদামত পণ্য উৎপাদিত হচ্ছে কি না সেটা জানা যায় সহজেই।  বিশেষ প্রযুক্তি ব্যবহারের মাধ্যমে দোকান সমূহ পণ্যের  মূল্য নির্ধারণের মাধ্যমে  একজন মালিক একাধিক ব্যবসা প্রতিষ্ঠান সহজে চালাতে পারে। দূর দূরান্তে বসে নিজের ব্যবসার সমস্ত হিসাব-নিকাশ সহজেই মিলিয়ে নেওয়া যায় ইন্টারনেটের মাধ্যমে। প্রিয়জনের সঙ্গে কথা বলা, ছবি প্রেরণ এবং ভিডিও কলের মাধ্যমে  ছবি দেখার মত সুযোগ সৃষ্টি করে দিয়েছে ইন্টারনেট। দেশের অভ্যন্তরে জরুরী সেবা লাভের জন্য বিশেষ নম্বরে ফোন করে বা তথ্যপাঠানোর ব্যবস্থা করা যায় ইন্টারনেটের মাধ্যমে। পুলিশ, ডাক্তার, ফায়ার সার্ভিস,ও আইনজীবীর পরামর্শ লাভের জন্য ইন্টারনেট ব্যবস্থা বর্তমানে সবচেয়ে জনপ্রিয় মাধ্যম। সংবাদ পরিবেশনের জন্য ইন্টারনেট ভিত্তিক সংবাদ মাধ্যম গড়ে উঠেছে। পৃথিবীর যেকোন সংবাদ মুহুর্তের মধ্যে আমরা জানতে পারি ইন্টারনেটের মাধ্যমে।বিনোদনের মাধ্যম হিসেবে গান শোনা, কবিতা আবৃত্তি শোনা, সিনেমা দেখার সহজ মাধ্যম ইন্টারনেট। সামাজিক যোগাযোগের মাধ্যম হিসেবে ব্যবহৃত বিভিন্ন ওয়েবসাইট ব্যবহার করা যায় ইন্টারনেটের মাধ্যমে। অফিস ম্যানেজমেন্ট এর পুরো দায়িত্ব এখন অনলাইন নির্ভর। হাজার হাজার ফাইল সংরক্ষণের দায়িত্ব নিয়েছে ইন্টারনেট পরিষেবা। অল্প সময়ে প্রয়োজনীয় ফাইল আমরা খুঁজে পেতে পারি ইন্টারনেট ব্যবহারের মাধ্যমে।অনলাইনে কেনাবেচার জন্য  ইন্টারনেটের বিকল্প নেই। ঘরে বসেই পণ্য পছন্দ করে যেমন কিনতে পারছি তেমনি ভাবে কোনো পণ্য বিক্রি করার প্রয়োজন হলেও রয়েছে তার প্ল্যাটফর্ম ।বাস, প্লেন,ট্রেনের টিকিটসহ হোটেল বুকিং এর মত কাজ দূর দূরান্তের বসে সেরে ফেলা যায় ইন্টারনেট ব্যবহারের মাধ্যমে।ব্যাংকিং ব্যবস্থাপনায় গতি এসেছে এবং আর্থিক লেনদেন সহজ হয়েছে ইন্টারনেট ব্যবহারের কারণে একই সাথে কমেছে চেক জালিয়াতি ও অর্থ আত্মসাতের ঘটনা। এক মুহূর্তের জন্য ইন্টারনেট পরিষেবা বন্ধ থাকলে পৃথিবীর আর্থিক ক্ষতি কি পরিমাণ হবে তা অকল্পনীয় এবং অপূরণীয় । সর্বোপরি ইন্টারনেট বর্তমান বিশ্বের অন্যতম প্রয়োজনীয় বিষয়।\nতথ্যপ্রযুক্তি ও ইন্টারনেট: তথ্য প্রযুক্তি সেবা ব্যতীত আজকের বিশ্ব কোনভাবেই সামনের দিকে এগিয়ে যেতে পারে না। আমাদের নিত্যদিনের সঙ্গে ওতপ্রোতভাবে জড়িয়ে আছে তথ্যপ্রযুক্তি। ই-মেইল, মেসেজ ,ইলেকট্রনিক ফান্ড ট্রান্সফার, টেলিকনফারেন্স সহ নানান ধরনের  সেবা লাভের ক্ষেত্রে ইন্টারনেট ব্যবহার করা হচ্ছে । তথ্য সংরক্ষণের জন্য আমাদের নির্ভর করতে হয় ইন্টারনেট ব্যবস্থাপনার ওপর। ইন্টারনেট ব্যবহারের মাধ্যমে আমরা একে অপরের সঙ্গে যেমন যোগাযোগ রক্ষা করতে পারি তেমনি তথ্যের আদান-প্রদান করতে পারি। মানুষের সঙ্গে মানুষের ভাবের আদান-প্রদান, আবেগ-অনুভূতি সকল কিছুই  বিনিময় হচ্ছে ইন্টারনেটের মাধ্যমে। মানুষের কাজকে সহজ করার জন্য তথ্য প্রযুক্তি সেবার ব্যবহার বাড়ছে ফলে এর উপরে মানুষের নির্ভরতা দিনের পর দিন বেড়েই যাচ্ছে। মানুষের ওপর চাপ কমানোর জন্য ইন্টারনেট ব্যবস্থা বেশ উপযোগী।তথ্যপ্রযুক্তির অবাধ বিচরণ ক্ষেত্র হিসেবে ইন্টারনেট ব্যবহৃত হলেও মানুষকে ইন্টারনেট এর থেকে আরও বেশি গতিশীল হতে হবে, না  হলে ইন্টারনেট এক সময় মানুষকে নিয়ন্ত্রণে নিয়ে নেবে।\nযোগাযোগ ব্যবস্থা ও ইন্টারনেটের ব্যবহার: সমগ্র পৃথিবীকে আজ একত্রিত করেছে ইন্টারনেট।বহির্বিশ্বের সঙ্গে যোগাযোগ স্থাপন ব্যতীত আমরা কোনোভাবেই উন্নতির পথে অগ্রসর হতে পারবে না।তথ্যপ্রযুক্তি সেবা সহজিকরণ এর মাধ্যমে একটি দেশের সার্বিক সেবা ব্যবস্থাকে পরিবর্তন করা হচ্ছে। ব্যক্তিগত প্রতিষ্ঠান ও  এক দেশের সাথে অন্য দেশের যোগাযোগ স্থাপনের জন্য আজকের বিশ্বে ইন্টারনেট ব্যবস্থার বিকল্প কিছু নেই। উন্নত বিশ্বে প্রায় ৮০% মানুষ তথ্য প্রযুক্তির সর্বোত্তম ব্যবহার করে থাকে। সকল ক্ষেত্রে যোগাযোগ রক্ষা করার জন্য একটি নির্দিষ্ট ওয়েব এড্রেস ব্যবহারের মাধ্যমে সেটি সম্ভব হয়।  যেকোনো প্রতিষ্ঠান নিজের তথ্য যেমন সংরক্ষণ করতে পারে তেমনি অন্য প্রতিষ্ঠান বা ব্যক্তির সঙ্গে সহজে যোগাযোগ স্থাপন করতে পারে ইন্টারনেটের মাধ্যমে। বর্তমান সময় তথ্য প্রবাহ  সহজ করা প্রতিষ্ঠান ও রাষ্ট্রের জন্য সমৃদ্ধি বয়ে আনে।\nবাংলাদেশে ইন্টারনেটের ব্যবহার: বাংলাদেশে ইন্টারনেট ব্যবহার প্রসঙ্গ ব্যাখ্যা করতে হলে কম্পিউটার ব্যবহারের সময়  সম্পর্কে ধারণা লাভ করা প্রয়োজন। বাংলাদেশ কম্পিউটার কাউন্সিলে ষাটের দশকে কম্পিউটার ব্যবহারের যাত্রা শুরু হয়। এরপর বিভিন্ন ক্ষেত্রে কম্পিউটারের ব্যবহার বেড়েই চলেছে। বিভিন্ন অফিস-আদালতে টাইপ রাইটারের পরিবর্তে কম্পিউটার টাইপ শুরু করা হয়।১৯৯৩ সালের নভেম্বর মাসের ১১ তারিখ বাংলাদেশে ইন্টারনেট  প্রথম ব্যবহার হয়। প্রাথমিক ভাবে কয়েকটি অফিসের মধ্যে সংযোগ স্থাপনের মাধ্যমে ইন্টারনেট ব্যবহার করা হতো। off-line প্রযুক্তির মাধ্যমে  ইন্টারনেটের যাত্রা শুরু হলেও ১৯৯৬ সালে ভিএসএটি ( VSAT) এর মাধ্যমে প্রথম অনলাইন ইন্টারনেট চালু করা হয়। বাংলাদেশের  ইন্টারনেট ব্যবস্থা বিস্তার ঘটে আইএসএন (ISN) নামের আইএসপি (ISP) এর মাধ্যমে। শুরুতে ব্যবস্থাটি বিটিসিএলের( BTCL) হাতে সীমাবদ্ধ ছিল অর্থাৎ সরকারি নিয়ন্ত্রণাধীন ব্যবস্থার মধ্যে ছিল।পরবর্তী সময় দেশের ও দেশের বাইরের বেসরকারি সংস্থা বাংলাদেশে ইন্টারনেট সুবিধা নিয়ে এসেছে।\nবর্তমান বাংলাদেশের অর্থনৈতিক প্রবাহ ও ইন্টারনেট: বর্তমান বাংলাদেশের অর্থনৈতিক প্রবাহ বিশ্লেষণ করতে হলে কোন ভাবে ইন্টারনেট পরিষেবা কে  বাদ দেওয়া যাবে না। বিশেষত বাংলাদেশের তরুণ প্রজন্ম নতুন নতুন যে ব্যবসা ক্ষেত্র তৈরী করছে তার সঙ্গে প্রত্যক্ষ ভাবে জড়িয়ে রয়েছে ইন্টারনেট। গত দুই দশকে পৃথিবীতে ঘটে যাওয়া তথ্য প্রযুক্তির বিপ্লব থেকে বাংলাদেশে সফলতার পথ খুঁজেছে। পৃথিবীর সাথে তাল মেলাতে এবং অর্থনৈতিকভাবে স্বাবলম্বী হওয়ার ক্ষেত্রে ইন্টারনেট বিশেষ ভূমিকা রাখে। সরকারি পৃষ্ঠপোষকতায়  ইউনিয়ন পর্যন্ত ইন্টারনেট পরিষেবার আওতাধীন। বিশ্ববিদ্যালয় ভর্তি নিবন্ধন, চাকরির আবেদন, আমদানি রপ্তানি ব্যবস্থা, শিক্ষা প্রতিষ্ঠানের পাঠদান, গবেষণা পত্র সংরক্ষণ, স্বাস্থ্য পরিষেবা, আর্থিক লেনদেন সকল কিছুই ইন্টারনেট নির্ভর।তরুণ প্রজন্ম প্রযুক্তি পরিষেবা কে অর্থনৈতিক প্রবাহ  বৃদ্ধির মাধ্যমে হিসেবে ব্যবহার করছে। ই-কমার্স, আউট সোর্সিংয়ের মাধ্যমে তরুণ সমাজ বাংলাদেশের  অর্থনীতিতে সন্তোষজনক অবদান রাখছে এবং দিনের পর দিন অর্থনীতিতে তাদের অবদান বৃদ্ধি পাচ্ছে। একটি কম্পিউটার এবং ইন্টারনেট সংযোগ থাকলেই দেশের যেকোন স্থানে বসে একজন যুবক সহজে টাকা আয় করতে পারে। সরকারি ও বেসরকারি সকল সেবা অনলাইন ভিত্তিক হওয়াতে ইন্টারনেটের চাহিদা বৃদ্ধি পেয়েছে তেমনি ভাবে প্রান্তিক পর্যায়ে  বেশ কিছু তরুণ স্বাবলম্বী হয়েছে। প্রযুক্তি সেবার অভাবনীয় এই মাধ্যমটিকে বাংলাদেশের মানুষ সহজে গ্রহণ করেছে ফলে এর সুবিধা এদেশের মানুষ ভোগ করছে যার ফলে আজ আমাদের দেশ  উন্নয়নশীল দেশে পরিণত হয়েছে।২০২৫ সাল পর্যন্ত বাংলাদেশের প্রায় ১০ কোটি মানুষ সরাসরি ইন্টারনেট ব্যবহারের সাথে ‍যুক্ত থাকবে।\nইন্টারনেট ব্যবহার বৃদ্ধি করার উপায়: বাংলাদেশে ইন্টারনেট ব্যবহার দিনের পর দিন বৃদ্ধি পাচ্ছে। ডিজিটাল বাংলাদেশ বিনির্মাণের লক্ষ্যে পৌঁছানোর জন্য ইন্টারনেট সেবা বৃদ্ধির কোনো বিকল্প নেই। পাঠ্যসূচিতে কম্পিউটার শিক্ষা অন্তর্ভুক্ত করা হলেও কম্পিউটারের ব্যবহারিক দিক এর উপর তুলনামূলকভাবে কম নজরদারি করা হয়। বিভিন্ন প্রয়োজনে মানুষ ইন্টারনেট সেবা গ্রহণ করতে বাধ্য হচ্ছে তাই এর ব্যবহার বৃদ্ধি করার জন্য সরকারের প্রথম কাজ সহজ মূল্যে মানুষের কাছে ইন্টারনেট সংযোগ পৌঁছে দেওয়ার ব্যবস্থা করা। শতভাগ বিদ্যুতায়ন এর মাধ্যমে নিরবিচ্ছিন্ন বিদ্যুৎ নিশ্চিত করতে হবে। ইন্টারনেট ব্যবহারের ক্ষেত্রে প্রয়োজনীয় উপকরণের সহজ  আমদানি নিশ্চিত করতে হবে। প্রতিটি কাজ অনলাইন ভিত্তিক করা গেলে ইন্টারনেট সেবা গ্রহণ করতে মানুষ বাধ্য হবে। অল্প পুঁজির মাধ্যমে অনলাইন ভিত্তিক ব্যবসা শুরু করার ক্ষেত্রে ঋণ ব্যবস্থা বা প্রণোদনার ব্যবস্থা রাখা যেতে পারে। যথাযথ সেবা প্রদানের  মাধ্যমে মানুষের মাঝে আস্থা প্রতিষ্ঠা করতে হবে তবেই ইন্টারনেট ব্যবহার বৃদ্ধি করা  সহজ হবে।\nইন্টারনেটের অসুবিধা: প্রতিটি জিনিসের ভালো যেমন আছে তেমনি তার খারাপ দিকও আছে।ব্যবহারকারী ইন্টারনেটের মাধ্যমে কোন জিনিস গ্রহণ করবে সেটি তার ওপর নির্ভর করবে। তরুণ সমাজের আগ্রহের স্থান থাকে  পর্নোগ্রাফি। অনলাইন জুয়া, অর্থের বিনিময়ে গেম খেলা, অপরিচিত নারী বা পুরুষের সঙ্গে সরল বিশ্বাসে সম্পর্কে জড়ানো, গুজব বিস্তার সহ নানা ধরনের খারাপ পথের কানাগলি এই ইন্টারনেট। ভাইরাস সৃষ্টির মাধ্যমে কম্পিউটারের প্রোগ্রাম   ও তথ্য মুছে ফেলার মতো কাজে ব্যবহার করা হচ্ছে ফলে প্রতি বছর লাখ লাখ কম্পিউটার ক্ষতিগ্রস্ত হচ্ছে।  সামাজিক যোগাযোগ মাধ্যম ব্যবহার করে যে কোন মানুষকে লক্ষ্য করে  খারাপ মন্তব্য প্রকাশের মাধ্যমে ব্যক্তির সম্মান সহজেই  ক্ষুন্ন করা যায়। ইন্টারনেট মানুষের জীবনে যেমন স্বস্তি এনেছে তেমনি কিছু অনাকাঙ্খিত ঘটনা মানুষকে বিব্রত কর অবস্থায় পড়তে বাধ্য করছে তবুও আজকের পৃথিবীতে ইন্টারনেট ছাড়া একটি দিনও কল্পনা করা সম্ভব নয়।\nউপসংহার: ইউরোপে শিল্প বিপ্লবের পর থেকে বিজ্ঞানের নানা আবিষ্কার সভ্যতার পরিবর্তনে উল্লেখযোগ্য অবদান রেখেছে। বিংশ শতাব্দীর সবচেয়ে বড় আবিষ্কার ইন্টারনেট। সময়ের সাথে সাথে ইন্টারনেটের ব্যবহার বৃদ্ধি পেয়েছে যার উপর ভিত্তি করে মানুষের জীবনযাত্রায় এসেছে পরিবর্তন।দেশের এমন কোন সেক্টর নেই যেখানে ইন্টারনেটের ব্যবহার করা হচ্ছে না। সকল কঠিন কাজ অতি সহজ করে মানুষের কাছে নিয়ে আসছে ইন্টারনেট পরিষেবা।তৃতীয় বিশ্বকে উন্নত বিশ্বে পরিণত করতে হলে ইন্টারনেট ছাড়া কোনভাবেই সম্ভব নয়।  শিক্ষা-দীক্ষা, ব্যবসা বাণিজ্য, চিকিৎসা সেবা যোগাযোগ প্রযুক্তি ও ব্যক্তিগত তথ্য আদান-প্রদানের জন্য সবথেকে জনপ্রিয় এবং নির্ভরযোগ্য মাধ্যম ইন্টারনেট। ইন্টারনেট আবিষ্কার  পৃথিবীতে মহা বিপ্লবের সৃষ্টি করেছে।"
        }
      ]
    },
    {
      "number": "5",
      "uddipok": "রূপসী বাংলাদেশ",
      "tag": "MGCC 23",
      "sub_questions": [
        {
          "label": "",
          "question": "",
          "explanation": "ভূমিকা:\nএকি অপরূপ রূপে মা তোমায় হেরিনু পল্লী জননী ফুলে ও ফসলে কাদা মাটি জলে ঝলমল করে ধরণী\nকবি হৃদয়ের  একরাশ উচ্ছ্বসিত পংক্তি বাংলার রূপ সৌন্দর্য ধারক করে রেখেছে। সকাল থেকে সন্ধ্যা পর্যন্ত এমনকি রাতের বেলায়ও খেলা চলে বাংলার রূপ সৌন্দর্যের । এদেশের সবুজ বন বনানী, শ্যামল প্রকৃতি,বিস্তীর্ণ সমুদ্র সৈকত ও নদনদী বহুমাত্রিক সৌন্দর্য ধারণ করে রয়েছে।  সৌন্দর্য পিপাসু  মানুষ এই বাংলার মাঝ থেকে বিভিন্ন সৌন্দর্য উপভোগ করতে পারে। রূপসী বাংলা বিচিত্র উপকরণে নিজেকে সাজিয়ে রেখেছে। সবুজ শ্যামল প্রকৃতির মাঝে সৌন্দর্যের খেলা চলে রাত্রিদিন। প্রকৃতিকে ভালোবেসে তার সৌন্দর্য উপভোগ করতে মানুষ ছুটে যায় পাহাড়, নদী, সমুদ্র ও বনভূমির কাছে।  বাংলার প্রাকৃতিক সৌন্দর্যের  প্রভাব রয়েছে বাংলা ভাষা ও সাহিত্যে।\nবাংলার ঋতু বৈচিত্র্য: বাংলার রূপ বৈচিত্র ধারণ করে আছে ছয়টি ঋতু। ভিন্ন ভিন্ন ঋতুতে আমরা প্রত্যক্ষ করি প্রকৃতির ভিন্ন ভিন্ন রূপ। বছর ঘুরে প্রতিটি ঋতু তার অনন্য বৈশিষ্ট্য নিয়ে আমাদের সামনে হাজির হয়। গ্রীষ্ম, বর্ষা, শরৎ, হেমন্ত, শীত ও বসন্ত  ঋতুতে বদলায় প্রকৃতি, বদলায় আকাশের রং। প্রকৃতির প্রভাব মানুষের হৃদয়কে প্রভাবিত করে তাই তীব্র গরমে যে হৃদয় থাকে অস্থির সেখানে শান্তির পরশ বুলিয়ে দেয় বর্ষা ঋতু। তীব্র গরমে মাঠ ঘাট ফেটে হয়ে যায় চৌচির, বৃক্ষের পাতা গুলো আসে শুকিয়ে, নদীর বুকে জেগে উঠে বালুচর  এই হল বাংলার গ্রীষ্ম ঋতুর রূপ।  চারপাশে গরমের প্রভাবে জীবন যখন অস্থির অবস্থা তখন প্রকৃতিতে শান্তির পরশ নিয়ে হাজির হয় এক পশলা আষাঢ়ের বৃষ্টি। প্রকৃতি ফিরে পায় প্রাণ, মানুষের মাঝেও তেমনি ভাবে ফিরে আসে প্রশান্তির চঞ্চলতা ।যে প্রকৃতি গ্রীষ্মে হারিয়েছিল তার সৌন্দর্কে বর্ষায় সে ফিরে পায় তার হারিয়ে যাওয়া সৌন্দর্য। নীল আকাশে সাদা ভেলা ভাসিয়ে চলে শরতের খন্ড খন্ড  মেঘ। ঝুম ঝুম বৃষ্টির মাঝে আবার দেখা যায় প্রচন্ড রোদ। রোদ বৃষ্টির  লুকোচুরি খেলা শরৎ ঋতুর বৈশিষ্ট্য।নদী তীরে ফুটে থাকে সাদা কাশফুল,নীল আকাশের বুক চিরে ছুটে চলে দূরন্ত সাদা বলাকা।হঠাৎ সকালে সবুজ ঘাসের বুকে জমে ওঠে শিশির, শিউলি ফুলের গন্ধে চারিদিক হয়ে ওঠে বিমোহিত,প্রকৃতি জানান দিয়ে যায়- এই এসে গেলো হেমন্ত।কৃষকের উঠান ভরে যায় সোনালী ধানে,ঘরে ঘরে শুরু হয় নবান্ন উৎসব। শীতের ছোঁয়া শুরু হতেই বৃক্ষ হয়ে যায় পাতা শুন্য।সাদা কুয়াশার মাঝে লুকিয়ে থাকে শীতের বুড়ি।উত্তরের হিমেল হাওয়া শেষ হতেই শুরু হয় দক্ষিণা সমীর।প্রকৃতি ফিরে পায় আপন মহিমা,বৃক্ষরাজি ছেয়ে যায় কচি পাতায়।\nসকালের সৌন্দর্য: বাংলার প্রকৃতি অনন্য রূপ দেখা যায় সকালে।নীল আকাশের বুক ভেদ করে জেগে ওঠে রাঙা অরুণ।প্রভাতের আলোর আভা জাগিয়ে তোলে প্রাণিকুলেরর চঞ্চলতা। ঋতুভেদে এ বাংলার সকালের রূপ ভিন্ন হয়ে থাকে।তবে যে কোনো ঋতুতেই হোক না কেনো সৌন্দর্যের কমতি থাকে না।শরতের সকালের রোদ মানুষের কাছে কাঙ্ক্ষিত হলেও  গরমের রোদ ঠিক তেমনি বিরক্তির।সকালের সবচেয়ে সুন্দর সময় হেমন্ত ও বসন্ত ঋতু।না শীত না গরম এমন সময়ে সকালকে সবচেয়ে বেশি উপভোগ করা যায়।বিশেষ ভাবে সকালে পাখির কিচিরমিচির শব্দ, নানা রঙের ফুল ফোটার দৃশ্য প্রকৃতির রূপ সৌন্দর্যকে আরো বাড়িয়ে তোলে।সকালের সৌন্দর্য আমাদের মনকে মহিত করে তোলে, তাই মনেজেগে ওঠে একটি কথাই – আমার দেশের মাটির গন্ধে ভরিয়াছে সারা মন।\nপল্লির প্রাকৃতিক সৌন্দর্য: বাংলার প্রাকৃতিক সৌন্দর্যকে ধারণ করে আছে পল্লি প্রকৃতি। সবুজ শ্যামল প্রকৃতির রূপে মুগ্ধ হয় প্রকৃতি প্রেমীরা । বৃক্ষরাজি সুশোভিত পল্লী যেনো সৌন্দর্যের আধার হয়ে দাঁড়িয়ে আছে। পল্লীর বুক চিরে বয়ে চলা প্রবাহমান নদী যার তীরে বেড়ে উঠেছে শ্যামল প্রকৃতি। উদাস মনে মাঝি বেয়ে চলে নৌকা,গায়ের বধূরা কলসিতে করে নিতে আসে নদীর পানি, সন্ধ্যা হতেই রাখাল গরুর পাল নিয়ে ফিরে ঘরে – সবকিছু মিলিয়ে পল্লী আমাদের বিচিত্র সৌন্দর্যের লীলাভূমি। বিস্তীর্ণ মাঠজুড়ে রয়েছে সবুজ ধান ক্ষেত, আবার কখনো মাঠ জোড়া হলুদ সরিষা ক্ষেত যা দেখে মনে হয় কোন বাঙালি রমণী যেনো হলুদ রঙের শাড়ি পড়ে বসে আছে। ছায়া-শীতল এই গ্রামীণ জীবনের সাথে পল্লী মানুষের সম্পর্ক অনন্তকালের। শহুরে মানুষ মনকে প্রশান্তি দিতে সময় পেলেই ছুটে যায় পল্লী গ্রামে। পল্লী প্রকৃতি বর্ণনা করতে গিয়ে কবি বলেছেন –\nমাঠ ভরা ধান আর জলভরা দিঘি চাঁদের কিরণ লেগে করে ঝিকিমিকি\nসন্ধ্যার প্রকৃতি: – সমস্ত দিনের শেষে সূর্য যখন অস্ত যায় তখন পল্লীর রূপে বদল ঘটে। সন্ধ্যার রূপকে দেখলে মনে হবে যেন কোন শিল্পীর হাতে আঁকা জীবন্ত চিত্র। সূর্য ডুবতে ডুবতে মাঠের কাজ শেষ করে কৃষক ফেরে ঘরে, গায়ের বধূ দিনের শেষ কাজটি করতে ব্যতিব্যস্ত, মসজিদ- মন্দিরে শুরু হয় প্রার্থনা, আকাশে এক কোণে চাঁদ উকি মারে, আবার জোনাকির ঝাঁক বেঁধে চলতে শুরু করে অন্ধকার পেছনে ফেলে সাথে সন্ধ্যায় নদীতীরে পাখির ডানা ঝাপটে দূরের দিকে ছুটে চলা এক অন্যরকম সৌন্দর্যের সৃষ্টি করে। বর্ষা ঋতুতে টিপ টিপ বৃষ্টির জলের উপর পূর্ণিমার চাঁদের আলো পড়লে সৌন্দর্যের মাত্রা আরো বেড়ে যায়।সন্ধ্যার প্রকৃতি সত্যিই আমাদেরকে কল্পনার জগতে নিয়ে যায়।\nপ্রাকৃতিক সৌন্দর্যের বৈচিত্র: রূপসী বাংলা খ্যাত আমাদের এই বাংলাদেশের প্রাকৃতিক সৌন্দর্য ঋতু অনুসারে বৈচিত্র লাভ করে থাকে। পৃথিবীর মানচিত্রে ছোট্ট এই বাংলাদেশ সৌন্দর্যের বহুমাত্রিক প্রকাশ ঘটিয়া থাকে। কখনো আমরা দেখি দিগন্তজোড়া সবুজ শামোলিমা আবার কখনো দেখি সুউচ্চ পাহাড়। এখানে রয়েছে পৃথিবীর দীর্ঘতম সমুদ্র সৈকত ঠিক যার বিপরীত রয়েছে পাহাড় – এ যেনো অনিন্দ্যসুন্দরের মিথস্ক্রিয়া।পার্বত্য অঞ্চলে রয়েছে পাহাড়ি ঝরনা, পাহাড়ের মাঝ থেকে বয়ে চলেছে নদী। সুন্দরবনের দিকে যদি তাকায় তাহলে দেখতে পাব সবুজের সমারোহ যেন পল্লবঘন তরুবীথির সাম্রাজ্য সৃষ্টি করেছে।দেশের দক্ষিণাঞ্চলে সাগরের বুকে বেঁচে থাকা দ্বীপাঞ্চল গুলো দেখতে আরো সুন্দর, চারিদিকে নারকেল সুপারির বনভূমি অন্যরকম দৃশ্যপট সৃষ্টি করে। এদেশের কোথাও কোথাও রয়েছে লালমাটিতে বেড়ে ওঠা বৃক্ষরাজি। প্রকৃতিপ্রেমীরা বাংলার সৌন্দর্য উপভোগ করে প্রাণ খুলে। সিলেট অঞ্চলের দিকে পাহাড়ি ভূমিতে গড়ে উঠেছে সবুজ চায়ের বাগান আবার হাওরাঞ্চলের বিস্তীর্ণ পানি প্রবাহ অন্যরকম সৌন্দর্য নিয়ে হাজির হয়।সবকিছু মিলিয়ে রুপশি বাংলার রুপ দেখতে ভ্রমণপিপাসুরা সুদীর্ঘকাল থেকে ছুটে এসেছে আমাদের দেশে।\nবনাঞ্চলের সৌন্দর্য: আমাদের দেশের বৃহত্তম বনভূমি রয়েছে দক্ষিণাঞ্চলে যার নাম সুন্দরবন। এটি পৃথিবীর একমাত্র স্রোতজ বনভূমি। এই বনের উল্লেখযোগ্য বৃক্ষ সুন্দরী, কেওড়া, গরান, গোলপাতা, কেওড়া ইত্যাদি। সবুজ শ্যামলে পরিপূর্ণ আমাদের এই সুন্দরবন অঞ্চল। দূর থেকে দেখলে মনে হবে এটি বনভূমি নয় যেনো পাত্রে ধারণ করে রাখা সবুজ রং। ময়মনসিংহ, মধুপুর ও গাজীপুরের ভাওয়াল অঞ্চলের বনভূমির বৃক্ষ গুলো তুলনামূলকভাবে একটু লম্বা বেশি হয়। লাল মাটিতে বেড়ে ওঠা এই বনভূমির বৃক্ষরাজির সৌন্দর্য সুন্দরবনের থেকে একটু ভিন্ন। শীত ঋতুতে এই অঞ্চলের বনভূমি নিঃস্ব হয়ে পড়ে আবার বসন্ত আসবেই সবুজে ভরে ওঠে চারপাশ। চট্টগ্রামের পাহাড়ি অঞ্চল, কুমিল্লার লালমাই পাহাড় অপার সৌন্দর্যের আধার।\nসমুদ্রতীরের সৌন্দর্য: বাংলার প্রাকৃতিক সৌন্দর্যের সবচেয়ে বড় পার্থক্যের দিক হলো সময় ও স্থান অনুসারে এর রূপ ভিন্ন ভিন্ন। সকালে প্রকৃতিকে যে ভাবে দেখা যায় সন্ধ্যায় সেভাবে দেখা যায় না। আবার সমভূমির সৌন্দর্য থেকে পাহাড়ি বা সমুদ্রতীরের সৌন্দর্য একেবারেই ভিন্ন। আমাদের দেশের প্রধান দুটি সমুদ্র সৈকত কক্সবাজার ও কুয়াকাটা সমুদ্র সৈকত এছাড়া পতেঙ্গা সমুদ্র সৈকতেও সৌন্দর্য পিপাসু মানুষের ভীড় চোখে পড়ে।কুয়াকাটা সমুদ্র সৈকত থেকে সূর্যোদয় ও সূর্যাস্ত দেখা যায়। প্রায় সবসময়ই প্রকৃতিপ্রেমীরা ছুটে যায় সমুদ্র তীরে। বিস্তীর্ণ সমুদ্রের ঢেউয়ের উপরে রয়েছে নীল আকাশ, সমুদ্র তীরে বেড়ে ওঠা ঝাউ বনের সারি সৃষ্টি করে অপরূপ সৌন্দর্যের। অবারিত জলরাশি সাথে শুভ্র ফেনিল ঢেউ যেকোনো পর্যটককে মোহিত করে তুলবে। কক্সবাজার সেন্টমার্টিন দ্বীপটি আরেক সুন্দরের লীলাভূমি। প্রবাল দিয়ে গড়ে ওঠা এই দ্বীপের আয়তন মাত্র ৮ কিলোমিটার। নারকেল সুপারির বাগানে ছেয়ে আছে দ্বীপের প্রায় সমস্ত অঞ্চল। প্রকৃতির অপরূপ সৌন্দর্য নৈসর্গিক প্রিয় মানুষের মনে শুধুই কৌতূহল বৃদ্ধি করে।\nদ্বীপাঞ্চলের সৌন্দর্য: বাংলাদেশ পৃথিবীর সবচেয়ে বড় ব -দ্বীপ আবার বাংলাদেশের সব থেকে বড় ব -দ্বীপ সুন্দরবন। দ্বীপাঞ্চলের সৌন্দর্য সমভূমি ও পাহাড়ি এলাকার থেকে একটু আলাদা। বাংলাদেশের একমাত্র পাহাড়ি দ্বীপ মহেশখালী ।একদিকে পাহাড় আর অন্যদিকে সমুদ্র সত্যিই এক অন্যরকম সৌন্দর্যের সৃষ্টি করে। ভোলা জেলার মনপুরা ,চর কুকরি মুকরি,চর নিজাম, চট্টগ্রামে রয়েছে সন্দ্বীপ ,নোয়াখালীর হাতিয়া, সুবর্ণচর, নিঝুম দ্বীপ উল্লেখযোগ্য দ্বীপাঞ্চল। নদী বা সাগরের সঙ্গে এই দ্বীপসমূহে নিবিড় সম্পর্ক।বিস্তীর্ণ জলাভূমি এর মধ্যে সৃষ্টি হয়েছে এই দ্বীপ। দ্বীপের সকল দিকেই রয়েছে সবুজের সমারোহ। পূর্ণিমার চাঁদ যখন পানিতে ছায়া ফেলে তখন দেখা দেয় আলো-আঁধারির খেলা।দক্ষিণা সুনীল সাগরের বুকে ভেসে থাকা দ্বীপাঞ্চল অন্যরকম রূপ-সৌন্দর্য ধারণ করে থাকে।এই দ্বীপসমূহে ঘর বেধেছে সংগ্রামী মানুষ যারা জীবন সংগ্রামে প্রকৃতির সঙ্গে লড়াই করে চলে।\nপাহাড়ি অঞ্চলে সৌন্দর্য: বাংলাদেশের প্রাকৃতিক সৌন্দর্য আরো সমৃদ্ধ করেছে পাহাড়ি অঞ্চল । উঁচু-নিচু পাহাড়ের সারি সারি তার উপর রয়েছে সবুজ বৃক্ষ এ যেন সৌন্দর্যের এক মিলন মেলা। পাহাড়ের কোল ঘেঁষে সকালের সূর্যের আলো সৌন্দর্য আরো বাড়িয়ে দেয়। পার্বত্য চট্টগ্রাম অঞ্চলের পাহাড় ছুঁয়ে চলে সাদা মেঘ, সুদূরে চোখে পড়ে সবুজ শ্যামলিমার বিস্তীর্ণ রাশি, পাহাড়ি পথ ধরে চিকন সুতার মত চলেছে আঁকা বাঁকা নদী, পাহাড়ের কোথাও আবার পাহাড়ের গা ঘেমে ঝরে পড়ছে জলরাশি যায় স্থানীয় ভাবে ছড়া নামে পরিচিত। পাহাড়ের কোল ঘেঁষে আদিবাসীরা জুম চাষ করে পাহাড়ি সৌন্দর্য আরো বৃদ্ধি করেছে।ময়মনসিংহ ও সিলেট অঞ্চলের পাহাড়ের সৌন্দর্য চট্টগ্রাম অঞ্চলের থেকে একটু ভিন্ন। সর্বোপরি বাংলাদেশের পাহাড়ি অঞ্চল প্রাকৃতিক সৌন্দর্য বৃদ্ধির ক্ষেত্রে বিশেষ ভূমিকা রেখেছে।\nহাওরাঞ্চল ও নদ নদী: জালের মত ছড়িয়ে ছিটিয়ে রয়েছে এদেশে অসংখ্য নদ-নদী। এদেশের মানুষের সাথে নদনদীর গভীর সম্পর্ক রয়েছে। একদিকে কৃষিভিত্তিক সমাজ ব্যবস্থা অন্যদিকে যোগাযোগের মাধ্যম তাই প্রাকৃতিক সৌন্দর্য বৃদ্ধিতে নদ-নদী ও হাওরাঞ্চলের বিশেষ অবদান লক্ষণীয়। খাল-বিল, নদী-নালা, হাওর বাওরে ভরে আছে এই বাংলা। নদীর সংখ্যা অনেক বেশি হওয়াতে এদেরকে বলা হয় নদীমাতৃক দেশ। তাই নদ নদীর সৌন্দর্য বাংলার প্রাকৃতিক সৌন্দর্যকে আরো বৃদ্ধি করে।পদ্মা-মেঘনা-যমুনা- ব্রহ্মপুত্র বুক চিরে বয়ে চলা নানা রংয়ের নৌকা বয়ে চলার দৃশ্য সত্যিই অনন্য। বিকেল হলেই সাদা বক আর গাঙচিল উড়ে যায় দিনের শেষ সূর্যকে বিদায় জানিয়ে। কিশোরগঞ্জ,সুনামগঞ্জ, মৌলভীবাজার অঞ্চলের হাওড় বাওড়গুলো জীববৈচিত্র্য ধারণ করে আছে।নাটোর-পাবনা অঞ্চলের চলনবিল আর এক সৌন্দর্যের আধার। শীতের সময় দূর পথ পাড়ি দিয়ে আমাদের দেশে আসে অতিথি পাখি। জাহাঙ্গীরনগর বিশ্ববিদ্যালয়ের মনোরম পরিবেশে অতিথি পাখির আনাগোনা বেশি দেখা যায়। সৌন্দর্য পিপাসু মানুষেরা তখন ভিড় জমায় জাহাঙ্গীরনগর বিশ্ববিদ্যালয়ের পুকুর পাড়ে। জীববৈচিত্র্য ও প্রাকৃতিক ভারসাম্য রক্ষায় ও নদ নদীর বিশেষ ভূমিকা রয়েছে।\nসমভূমি অঞ্চলে সৌন্দর্য: বাংলাদেশের প্রাকৃতিক সৌন্দর্য বৃদ্ধির ক্ষেত্রে সমভূমি অঞ্চলের বিশেষত্ব রয়েছে। উর্বর সমভূমি জুড়ে রয়েছে সবুজের বিস্তীর্ণ অঞ্চল। দৃষ্টি যত দূরে যায় শুধু সবুজ আর সবুজের মেলা।সমভূমির সবুজ অঞ্চল দিয়ে যখনই এক পশলা বৃষ্টি নেমে আসে তখন সৌন্দর্য আরো বেড়ে যায়। সবুজ পাতার ভেতর দিয়ে মৃদুমন্দ বাতাস, সাথে পাখির কিচিরমিচির শব্দ প্রকৃতিপ্রেমিকে মোহিত করে। দৃষ্টিনন্দন সবুজের সমারোহ ভ্রমণপিপাসু মানুষকে আকৃষ্ট করে।কবি তাই বলেছেন-\nএমন দেশটি কোথাও খুঁজে পাবে নাকো তুমি সকল দেশের রানী সে যে আমার জন্মভূমি\nউপসংহার: অপরূপ সৌন্দর্য নিয়ে গড়ে উঠেছে আমাদের এই বাংলাদেশ যার রূপে মুগ্ধ হয়ে এ দেশের নাম দিয়েছি রূপসী বাংলা। বাংলার প্রাকৃতিক সৌন্দর্যের প্রভাব  রয়েছে শত শত কবি,শিল্পী সাহিত্যিক এর মাঝে । চোখ ধাঁধানো এমন সৌন্দর্য  সারা পৃথিবীতে  দ্বিতীয়টি পাওয়া খুব কষ্ট। তাই কবি বলেছেন-\nবাংলার রূপ আমি দেখিয়াছি , তাই পৃথিবীর রূপ খুঁজিতে যাই না আর।"
        }
      ]
    },
    {
      "number": "1",
      "uddipok": "(ক) ব-ফলা উচ্চারণের পাঁচটি নিয়ম উদাহরণসহ লেখ।\nঅথবা, (খ) নিচের যেকোনো পাঁচটি শব্দের উচ্চারণ লেখ:\nআশ্রম, গ্রীষ্ম, জনশ্রুতি, তত্ত্বাবধান, প্রত্যক্ষ, শ্রবণ, আবৃত্তি, প্রায়শ্চিত্ত।",
      "tag": "MGCC 23",
      "sub_questions": [
        {
          "label": "",
          "question": "",
          "explanation": "ক) উত্তরঃ\n১. ‘ব’ অথবা ‘ম’-এর সাথে ব-ফলা যুক্ত হলে ‘ব’-এর উচ্চারণ অবিকৃত থাকে। যেমন- লম্ব (লম্‌বো), বিম্ব (বিম্‌বো) প্রভৃতি ।\n২. প্রথম ব্যঞ্জনবর্ণে ব-ফলা সংযুক্ত হলে সে ব-ফলার কোনো উচ্চারণ হয় না। যেমন- স্বনাম (শনাম্‌), ধ্বনি (ধোনি), স্বাধিকার (শাধিকার্), স্বদেশ (শদেশ), স্বাগত (শাগতো) প্রভৃতি।\n৩. শব্দের মধ্যে কিংবা শেষে ব-ফলা থাকলে সংযুক্ত বর্ণের উচ্চারণ-দ্বিত্ব ঘটে থাকে। যেমন- বিশ্ব (বিশশো), বিদ্বান (বিদ্‌দান) প্রভৃতি ।\n৪. উৎ (উদ্) উপসর্গযোগে গঠিত শব্দের ‘ৎ’ (দ্)-এর সাথে ব-ফলার ‘ব’ বাংলা উচ্চারণে লুপ্ত হয় না। যেমন- উদ্বেগ (উদ্‌বেগ), উদ্বোধন (উদ্‌বোধোন্) প্রভৃতি ।\n৫. বাংলা শব্দে ‘ক’ থেকে সন্ধির সূত্রে আগত ‘গ’-এর সাথে ব-ফলা যুক্ত হলে ‘ব’-এর উচ্চারণ অপরিবর্তিত থাকবে। যেমন- দিগ্বিদিক (দিগ্‌বিদিক্), দিগ্বলয় (দিগ্‌বলয়), দিগ্বিজয় (দিগ্‌বিজয়) প্রভৃতি।\nখ) উত্তরঃ\nআশ্রম, গ্রীষ্ম, জনশ্রুতি, তত্ত্বাবধান, প্রত্যক্ষ, শ্রবণ, আবৃত্তি, প্রায়শ্চিত্ত\nশব্দ\nউচ্চারণ\nআশ্রম\nআস্ স্রোম্\nজনশ্রুতি\nজনোস্ শ্রুতি\nতত্ত্বাবধান\nতত্ তাবধান্\nপ্রত্যক্ষ\nপ্রোত্ তোক্ খো\nশ্রবণ\nস্রোবোন্\nআবৃত্তি\nআবৃত্ তি\nপ্রায়শ্চিত্ত\nপ্রায়োশ্ চিত্ তো"
        }
      ]
    },
    {
      "number": "2",
      "uddipok": "(ক) প্রমিত বাংলা বানানের পাঁচটি নিয়ম উদাহরণসহ লেখ।\nঅথবা, (খ) নিচের যেকোনো পাঁচটি শব্দের শশস্ত্র বানান লেখ\nউদীচি, অপরাহ্ন, অহোরাত্রি, ইতিমধ্যে, নিশিখিনি, শিরচ্ছেদ, নুপুর, প্রাণীবিদ্যা।",
      "tag": "MGCC 23",
      "sub_questions": [
        {
          "label": "",
          "question": "",
          "explanation": "ক) উত্তরঃ\nক. যেসব শব্দে ই, ঈ বা উ, ঊ উভয় শুদ্ধ কেবল সেসব শব্দে ই বা উ এবং কার চিহ্ন িবা ু হবে। যেমন—পল্লী, ধরণি, শ্রেণি, সূচিপত্র, রচনাবলি ইত্যাদি।\nখ. রেফের পর ব্যঞ্জনবর্ণের দ্বিত্ব হবে না। যেমন—অর্জন, কর্ম, কার্য, সূর্য ইত্যাদি।\nগ. সন্ধির ক্ষেত্রে ক খ গ ঘ পরে থাকলে পূর্ব পদের অন্তস্থিত ম স্থানে ং হবে। যেমন—অহম্ + কার = অহংকার, সম্ + গীত = সংগীত ইত্যাদি।\nঘ. শব্দের শেষে বিগর্স (ঃ) থাকবে না। যেমন—কার্যত, প্রথমত, প্রধানত, প্রায়শ, মূলত ইত্যাদি।\nঙ. সব অতৎসম অর্থাৎ তদ্ভব, দেশি, বিদেশি, মিশ্র শব্দে কেবল ই, ঊ এবং এদের কারচিহ্ন ি বা ু ব্যবহার হবে। যেমন—আরবি, আসামি, ইংরেজি, বাঙালি, সরকারি, চুন ইত্যাদি।\nখ) উত্তরঃ\nঅশুদ্ধ\nশুদ্ধ\nউদীচি\nউদীচী\nঅপরাহ্ন\nঅপরাহ্ণ\nঅহোরাত্রি\nঅহোরাত্র\nইতিমধ্যে\nইতোমধ্যে\nনিশিখিনি\nনিশীথিনী\nশিরচ্ছেদ\nশিরশ্ছেদ\nনুপুর\nনূপুর\nপ্রাণীবিদ্যা\nপ্রাণিবিদ্যা"
        }
      ]
    },
    {
      "number": "3",
      "uddipok": "(ক) বিশেষ্য পদ কাকে বলে? উদাহরণসহ বিশেষ্য পদের শ্রেণিবিভাগ বিশ্লেষণ কর।\nঅথবা,\n(খ) নিম্নরেখ যেকোনো পাঁচটি শব্দের ব্যাকরণিক শব্দশ্রেণি নির্দেশ কর:\nⅰ) দুঃখ বিনা সুখ লাভ হয় কি মহীতে?\nii) সাদা কাপড় পরলেই মন সাদা হয় না।\niii) মোদের গরব মোদের আশা আমরি বাংলা ভাষা।\niv) রবীন্দ্রনাথ তো' আর দুজন হয় না।\nv) বুঝিলাম মেয়েটির রূপ বড় আশ্চর্য।\nvi) বাহ! আমাদের মেয়েরা দারুণ খেলেছে।\nvii) আমাদের সমাজ আর ওদের সমাজ এক রকম নয়।\nviii) তিনি হো হো করে হেসে উঠলেন।",
      "tag": "MGCC 23",
      "sub_questions": [
        {
          "label": "",
          "question": "",
          "explanation": "ক) উত্তরঃ\nবিশেষ্য পদ বলতে এমন পদকে বুঝায়, যা কোনো বস্তু, প্রাণী, শ্রেণি, সমষ্টি, ভাব, কাজ, প্রভৃতির নামকে বুঝায়। আবার এক কথায় বলা যায়, যে পদ দ্বারা কোনো কিছুর নাম বুঝায় তাকে বিশেষ্য পদ বলে। যেমন: কলম, বই, ফুল, ফল, আকাশ, সাগর, মাটি, ইত্যাদি।\nবিশেষ্য পদের শ্রেণিবিভাগ: বিশেষ্য পদকে নিম্নোক্ত ছয়টি শ্রেণিতে বিভক্ত করা যায়। যেমন:\n১। নামবাচক বিশেষ্য: যে পদ দ্বারা কোনো ব্যক্তি, বস্তু, ভৌগোলিক স্থান বা সংজ্ঞা এবং গ্রন্থবিশেষের নাম প্রকাশ করা হয় তাকে নামবাচক বিশেষ্য বলে। নামবাচক বিশেষ্যকে আবার সংজ্ঞাবাচক বিশেষ্যও বলা হয়ে থাকে। যেমন: ক. ব্যক্তির নাম: কামাল, জামাল, রবীন্দ্রনাথ, রহিম, করিম, প্রমুখ। খ. ভৌগোলিক স্থানের নাম: মক্কা, মদিনা, ঢাকা, নেপাল, রাজশাহী, বাংলাদেশ, ভারত, প্রভৃতি।\n২। জাতিবাচক বিশেষ্য: যে পদ দ্বারা কোনো একজাতীয় প্রাণী বা পদার্থের নাম বুঝায় তাকে জাতিবাচক বিশেষ্য বলে। যেমন: গরু, ঘোড়া, মানুষ, পর্বত, নদী, ইংরেজ, প্রভৃতি।\n৩। বস্তুবাচক বিশেষ্য: যে পদ দ্বারা কোনো উপাদানবাচক পদার্থের নাম বুঝায়, তাকে বস্তুবাচক বিশেষ্য বলে। বস্তুবাচক বিশেষ্যকে আবার দ্রব্যবাচক বিশেষ্যও বলা হয়। এ জাতীয় বস্তুর কেবল পরিমাণ নির্ণয় করা যায়, কিন্তু গণনা করা যায় না। যেমন: পানি, তৈল, চাল, চিনি, দুধ, মধু লবণ, প্রভৃতি।\n৪। সমষ্টিবাচক বিশেষ্য: যে পদ দ্বারা বেশ কিছুসংখ্যক ব্যক্তি বা প্রাণীর সমষ্টি বুঝায়, তাকে সমষ্টিবাচক বিশেষ্য বলে। যেমন: সভা, কাফেলা, সমাজ, মাহফিল, ঝাঁক, সমিতি, জনতা, দল, প্রভৃতি।\n৫। ভাববাচক বিশেষ্য: যে বিশেষ্য পদ দ্বারা কোনো ক্রিয়ার ভাব বা কাজের ভাব প্রকাশিত হয়, তাকে ভাববাচক বিশেষ্য বলে। যেমন: দর্শন (দেখার কাজ), ভোজন (খাওয়ার কাজ), শয়ন (শোয়ার কাজ), শ্রবণ (শোনার কাজ) প্রভৃতি।\n৬. গুণবাচক বিশেষ্য: যে বিশেষ্য পদ দ্বারা কোনো বস্তুর দোষ বা গুণের নাম বুঝায় তাকে গুনবাচক বিশেষ্য বলে। যেমন: মধুর মিষ্টত্বের গুণ – মধুরতা, সুন্দর বস্তুর গুণ – সৌন্দর্য, তরল পদার্থের গুণ – তারল্য, বীরের গুণ – বীর্য, অনুরূপ – সুখ, দুঃখ, সততা, মহত্ব, দরিদ্রতা, ইত্যাদি।\nখ) উত্তরঃ\nⅰ) দুঃখ বিনা সুখ লাভ হয় কি মহীতে?\nউত্তর: অনুসর্গ\nii) সাদা কাপড় পরলেই মন সাদা হয় না।\nউত্তর: বিশেষণ\niii) মোদের গরব মোদের আশা আমরি বাংলা ভাষা।\nউত্তর: সর্বনাম\niv) রবীন্দ্রনাথ তো' আর দুজন হয় না।\nউত্তর: বিশেষ্য\nv) বুঝিলাম মেয়েটির রূপ বড় আশ্চর্য।\nউত্তর: ক্রিয়া\nvi) বাহ! আমাদের মেয়েরা দারুণ খেলেছে।\nউত্তর: আবেগ শব্দ\nvii) আমাদের সমাজ আর ওদের সমাজ এক রকম নয়।\nউত্তর: যোজক\nviii) তিনি হো হো করে হেসে উঠলেন।\nউত্তর: ক্রিয়াবিশেষণ"
        }
      ]
    },
    {
      "number": "4",
      "uddipok": "(ক) 'উপসর্গের অর্থবাচকতা নেই, কিন্তু অর্থদ্যোতকতা আছে'- আলোচনা কর।\nঅথবা,\n(খ) নিচের যেকোনো পাঁচটি শব্দের ব্যাসবাক্যসহ সমাসের নাম লেখ:\nযুগান্তর, নদীমাতৃক, সৈন্যসামন্ত, আমরা, সপ্তর্ষি, সহোদর, চরণকমল, অনাশ্রিত।",
      "tag": "MGCC 23",
      "sub_questions": [
        {
          "label": "",
          "question": "",
          "explanation": "ক) উত্তরঃ\nকোনো শব্দ বা শব্দাংশের নিজস্ব অর্থ থাকাকে তার অর্থবাচকতা বলে। যেমন: ‘দেশ’ একটি শব্দ, যার নিজস্ব অর্থ (নির্দিষ্ট ভূখন্ড) রয়েছে; অর্থাৎ এর অর্থবাচকতা আছে। কিন্তু ‘প্র’ একটি উপসর্গ, যার নিজস্ব কোনো অর্থ নেই; অর্থাৎ অর্থবাচকতা নেই।\nকোনো শব্দ বা শব্দাংশের নতুন অর্থবোধক শব্দ সৃষ্টির ক্ষমতাকে তার অর্থদ্যোতকতা বলে। যেমন: ‘হার’ একটি শব্দ, যার অর্থ ‘পরাজয়’। এর পূর্বে ‘প্র’ উপসর্গটি যুক্ত হলে নতুন অর্থবোধক শব্দ ‘প্রহার’ (আঘাত) সৃষ্টি হয়। অর্থাৎ ‘প্র’ উপসর্গটির নতুন অর্থবোধক শব্দ সৃষ্টির ক্ষমতা রয়েছে। সুতরাং এর অর্থদ্যোতকতা আছে।\nএ কারণেই বলা হয়- উপসর্গের অর্থবাচকতা নেই, কিন্তু অর্থদ্যোতকতা আছে।\nখ) উত্তরঃ\nযুগান্তর, নদীমাতৃক, সৈন্যসামন্ত, আমরা, সপ্তর্ষি, সহোদর, চরণকমল, অনাশ্রিত।\nপ্রদত্ত শব্দ\nব্যাস বাক্য\nসমাসের নাম\nযুগান্তর\nঅন্য যুগ\nনিত্য সমাস\nনদীমাতৃক\nনদী মাতা যার\nবহুব্রীহি\nসৈন্যসামন্ত\nসৈন্য ও সামন্ত\nদ্বন্দ্ব\nআমরা\nতুমি আমি ও সে\nনিত্য সমাস\nসপ্তর্ষি\nসপ্ত ঋষির সমাহার\nদ্বিগু সমাস\nসহোদর\nসহ\nউদর তার\nবহুব্রীহি সমাস\nচরণকমল\nচরণ কমলের ন্যায় উপমিত\nকর্মধারয় সমাস\nঅনাশ্রিত\nন আশ্রিত\nনঞ তৎপুরুষ"
        }
      ]
    },
    {
      "number": "5",
      "uddipok": "(ক) গঠন অনুসারে বাংলা বাক্য কত প্রকার ও কী কী? উদাহরণসহ আলোচনা কর।\nঅথবা,\n(খ) বাক্য রূপান্তর কর (যেকোনো পাঁচটি):\nⅰ) মাতৃভূমিকে সকলেই ভালোবাসে। (নেতিবাচক)\nii) আমার কেনা বইটি খুব দামি। (জটিল)\niii) দশ মিনিট পর ট্রেন এলো। (যৌগিক)\niv) কেউ অন্ধের দুঃখ বুঝল না। (প্রশ্নবোধক)\nv) পৃথিবী চিরস্থায়ী নয়। (অস্তিবাচক)\nvi ) দেশের সেবা করা উচিত। (অনুজ্ঞাবাচক)\nvii) লোকটি অত্যন্ত দরিদ্র। (বিস্ময়সূচক)\nviii) যে সত্য কথা বলে সবাই তাকে ভালোবাসে। (সরল)",
      "tag": "MGCC 23",
      "sub_questions": [
        {
          "label": "",
          "question": "",
          "explanation": "ক) উত্তরঃ\nগঠন অনুসারে বাক্যকে ৩ ভাগে ভাগ করা যায় । যথা: (ক) সরল বাক্য, (খ) জটিল বাক্য, (গ) যৌগিক বাক্য\n(ক) সরল বাক্য: যে বাক্যে শুধু একটি কর্তা এবং একটি সমাপিকা ক্রিয়া থাকে, তাকে সরল বাক্য বলে। যেমন: আমি নিয়মিত খেলা করি।\n(খ) জটিল বাক্য: যে বাক্যের একাধিক খণ্ড বাক্য থাকে এবং একটি অপরটির ওপর নির্ভরশীল হয়, তাকে জটিল বাক্য বলে। যেমন: যারা ভাল ছেলে, তারা গুরুজনের কথা মেনে চলে।\n(গ) যৌগিক বাক্য: একাধিক সরল বা জটিল বাক্য মিলিত হয়ে একটি সম্পূর্ণ বাক্য গঠন করলে তাকে যৌগিক বাক্য বলে। যেমন: তিনি বিদ্বান, কিন্তু তাঁর অহঙ্কার নেই।\nখ) উত্তরঃ\nⅰ)\nরূপান্তরিত বাক্য : মাতৃভূমিকে কে না ভালোবাসে।\nii) আমার কেনা বইটি খুব দামি। (জটিল)\nরূপান্তরিত বাক্য : যে বইটি আমার কেনা সেটি খুব দামি।\niii) দশ মিনিট পর ট্রেন এলো। (যৌগিক)\nরূপান্তরিত বাক্য : দশ মিনিট পার হলো এবং ট্রেন এলো।\niv) কেউ অন্ধের দুঃখ বুঝল না। (প্রশ্নবোধক)\nরূপান্তরিত বাক্য : কেউ কি অন্ধের দুঃখ বুঝল?\nv) পৃথিবী চিরস্থায়ী নয়। (অস্তিবাচক)\nরূপান্তরিত বাক্য : পৃথিবী ক্ষণস্থায়ী।\nvi ) দেশের সেবা করা উচিত। (অনুজ্ঞাবাচক)\nরূপান্তরিত বাক্য : দেশের সেবা করো।\nvii) লোকটি অত্যন্ত দরিদ্র। (বিস্ময়সূচক)\nরূপান্তরিত বাক্য : আহা! লোকটি কী দরিদ্র।\nviii) যে সত্য কথা বলে সবাই তাকে ভালোবাসে। (সরল)\nরূপান্তরিত বাক্য : সত্য কথা বললে সবাই ভালোবাসে।"
        }
      ]
    },
    {
      "number": "6",
      "uddipok": "(ক) নিচের যেকোনো পাঁচটি বাক্য শুদ্ধ করে লেখ:\ni) বিধি লঙ্ঘন হয়েছে।\nii) আমৃত্যু পর্যন্ত দেশের সেবা করে যাব।\niii) আনিকা বুদ্ধিমান মেয়ে।\niv) তার পানিতে সমাধি হয়েছে।\nv) নজরুল সাহেব সপরিবারে বেড়াতে গেলেন।\nvi) সময় বড় সংক্ষেপ।\nvii) তাকে বাড়ি যাইতে দাও।\nviii) গীতাঞ্জলী একটি কাব্যগ্রন্থ।\nঅথবা,\n(খ) অনুচ্ছেদটি শুদ্ধ করে লেখ:\nমাননীয় রাষ্ট্রপতি আসছে আগামীকাল সন্ধ্যা ৮ ঘটিকার সময় সমগ্র জাতির উদ্দেশ্য ভাষণ দিবেন। আমাদের বন্ধুমহলের সকলের মধ্যে কিন্তু সাজ সাজ উত্তেজনা শুরু হল।",
      "tag": "MGCC 23",
      "sub_questions": [
        {
          "label": "",
          "question": "",
          "explanation": "ক) উত্তরঃ\ni) বিধি লঙ্ঘন হয়েছে।\nউত্তর: বিধি লঙ্ঘিত হয়েছে।\nii) আমৃত্যু পর্যন্ত দেশের সেবা করে যাব।\nউত্তর: আমৃত্যু দেশের সেবা করে যা।\niii) আনিকা বুদ্ধিমান মেয়ে।\nউত্তর: আনিকা বুদ্ধিমতী মেয়ে।\niv) তার পানিতে সমাধি হয়েছে।\nউত্তর: তার সলির সমাধি হয়েছে।\nv) নজরুল সাহেব স্বপরিবারে বেড়াতে গেলেন।\nউত্তর: নজরুল সাহেব সপরিবারে বেড়াতে গেলেন।\nvi) সময় বড় সংক্ষেপ।\nউত্তর: সময় বড় সংক্ষিপ্ত ।\nvii) তাকে বাড়ি যাইতে দাও।\nউত্তর: তাকে বাড়ি যেতে দাও।\nviii) গীতাঞ্জলী একটি কাব্যগ্রন্থ।\nউত্তর: গীতাঞ্জলি একটি কাব্যগ্রন্থ।\nখ) উত্তরঃ\nমহামান্য রাষ্ট্রপতি আগামীকাল রাত ৮টায় জাতির উদ্দেশে ভাষণ দেবেন। আমাদের বন্ধুদের মধ্যে কিন্তু সাজ সাজ রব শুরু হলো।"
        }
      ]
    },
    {
      "number": "7",
      "uddipok": "যেকোনো দশটি শব্দের পারিভাষিক রূপ লেখ:\nFiction, Greenroom, Nursery, Oath, Quack, Venue, Zone, Walk-out, Token, Global, Forecast, Allegation, Syntax, Rational, Bulletin.\nঅথবা, বাংলায় অনুবাদ কর:\nWe are social beings and have to consider the effect of our behaviour on others. There are two terms to describe our social behaviour-etiquette and manners etiqutte means the rules of correct. behaviour in society and manners of culture. No one likes a bad mannered person.",
      "tag": "CTG.B 24,MGCC 23,CC 23,FCC 23,RB 17",
      "sub_questions": [
        {
          "label": "",
          "question": "",
          "explanation": "ক) উত্তরঃ\nFiction, Greenroom, Nursery, Oath, Quack, Venue, Zone, Walk-out, Token, Global, Forecast, Allegation, Syntax, Rational, Bulletin.\nইংরেজী শব্দ\nপারিভাষিক শব্দ\nFiction\nকথাসাহিত্য, কল্পকাহিনী\nGreenroom\nসাজঘর\nNursery\nনার্সারি\nOath\nশপথ\nQuack\nহাতুড়ে বিদ্যা\nVenue\nস্থান\nZone\nঅঞ্চল\nWalk-out\nসভা বর্জন\nToken\nপ্রাথমিক বা ক্ষুদ্রাকার বিকল্প, প্রতীক\nGlobal\nবিশ্বব্যাপী, বৈশ্বিক\nForecast\nপূর্বাভাস দেওয়া; ভবিষ্যদ্বাণী করা\nAllegation\nঅভিযোগ\nSyntax\nবাক্যপ্রকরণ\nRational\nয্যেক্তিক, বিচারক্ষম\nBulletin\nজ্ঞানপত্র/বুলেটিন\nখ) উত্তরঃ\nআমরা সামাজিক জীব, আর তাই অন্যদের ওপর 'আমাদের আচরণের প্রভাবটা আমাদেরকে বিবেচনায় রাখতে হয়। আমাদের সামাজিক আচরণ বর্ণনা করতে দুটি পরিভাষা রয়েছে।- 'আদবকায়দা' ও 'শিষ্টাচার'। 'আদবকায়দা' অর্থ সমাজে আচরণ-আচরণের যথার্থ নিয়মবিধি। 'শিষ্টাচার' অর্থ কোনো বিশেষ সমাজ বা সংস্কৃতিতে ভদ্র বা সভ্য হিসেবে বিবেচিত আচরণ। শিষ্টাচারবর্জিত ব্যক্তিকে কেউই পছন্দ করে না।"
        }
      ]
    },
    {
      "number": "8",
      "uddipok": "(ক) মোবাইল ফোনের অপব্যবহারের ক্ষতিগুলো উল্লেখ করে বন্ধুর নিকট একটি ই-মেইল লেখ।\nঅথবা,\n(খ) মাধ্যমিক বিদ্যালয়ের সহকারী শিক্ষকের পদে নিয়োগ লাভের জন্য একটি আবেদনপত্র লেখ",
      "tag": "CCC 24,NDCD 24,ISCM 24,RCPC 24,DB 23,DIN.B 23,JB 23,RB 23,SB 23,BB 23,MB 23,CB 23,JGCC 23,NDCD 23,MC 23,JCC 23,MGCC 23,HC 23,CC 23,BCC 23,SCC 23,RUMC 23,VNSC 23,BB 19,DIN.B 19,All.B 18,DIN.B 17,RB 17,SB 19,CTG.B 16,CB 16,JB 16,SB 16,BB 16",
      "sub_questions": [
        {
          "label": "",
          "question": "",
          "explanation": "ক) উত্তরঃ\nTo:\namantika@gmail.com\nCc:\nBcc:\nSubject:\nমোবাইল ফোনের অপব্যবহারের ক্ষতিকর দিক\nপ্রিয় বন্ধু,\nশুভেচ্ছা নিও। বিজ্ঞানের বিস্ময়কর আবিষ্কার মোবাইল ফোন। যোগাযোগের ক্ষেত্রে এর গুরুত্ব অপরিসীম। কিন্তু বর্তমানে এর অপব্যবহারে জনমনে মিশ্র প্রতিক্রিয়া দেখা দিয়েছে। মোবাইল ফোনের অপব্যবহারের ক্ষতিকর দিকগুলো হলো:\n১. চুরি, ডাকাতি, ছিনতাই, সন্ত্রাস, হুমকি, অপহরণ ও জঙ্গিবাদসহ নানা অপকর্মে সহায়ক ভূমিকা রাখছে মোবাইল ফোন। ২. সংঘবদ্ধ দুষ্কৃতকারীরা এর মাধ্যমে অগ্রিম সংবাদ পেয়ে দ্রুত গা ঢাকা দিতে পারে। ৩. মিথ্যা বলার প্রবণতা ও সড়ক দুর্ঘটনা বৃদ্ধি পাচ্ছে। ৪. সময়ের ও অর্থের অপচয় এবং শ্রেণিকক্ষ, সভা-সমিতি ও উপাসনালয়ের পরিবেশ নষ্ট হচ্ছে। ৫. অশালীন কুরুচিপূর্ণ ছবি ও অসামাজিক কার্যকলাপ এবং ইভটিজিং বৃদ্ধি পাচ্ছে। ৬. সর্বোপরি মোবাইল ফোনের রেডিয়েশন মানবদেহের ক্ষতিসাধন করে। উচ্চ রক্তচাপ থেকে শুরু করে ব্রেনটিউমারের মতো কঠিন রোগের সম্ভাবনা বৃদ্ধিসহ এর রিংটোন হার্টের প্রচণ্ড ক্ষতি করে। সুতরাং মোবাইল ফোনের অপব্যবহার থেকে আমাদের আত্মরক্ষা করতে হবে। আশা করি, বন্ধুরা বিষয়টি নিয়ে গুরুত্বসহ ভাববে। সবাই ভালো থেকো।\nতোমার বন্ধু\nশাহীন।\nখ) উত্তরঃ\nতারিখ- ১০/১১/২০১৯\nবরাবর\nমহাপরিচালক\nমাধ্যমিক ও উচ্চশিক্ষা অধিদপ্তর\nঢাকা।\nবিষয়-  মাধ্যমিক বিদ্যালয়ে সহকারী শিক্ষক পদে নিয়োগের জন্য আবেদন।\nজনাব\nবিনীত নিবেদন এই যে, গত ০৩ নভেম্বর ২০১৯  তারিখে ‘দৈনিক সমকাল’  পত্রিকায় প্রকাশিত বিজ্ঞাপনের মাধ্যমে জানতে পারলাম যে, মাধ্যমিক বিদ্যালয়ে সহকারী শিক্ষক নিয়োগ করা হবে। আমি  উক্ত পদের একজন প্রার্থী হিসেবে সদয় বিবেচনার জন্য আমার যোগ্যতা সম্পর্কিত তথ্যাবলী নিম্নে উপস্থাপন করলাম।\nনাম                        : ক\nপিতার নাম             : খ\nমাতার নাম             : গ\nস্থায়ী ঠিকানা           : গ্রাম- ই , পোস্ট- উ, উপজেলা-  অ, জেলা – আ\nবর্তমান ঠিকানা       : ১২ ,বাঘা যতিন সড়ক, ঝিনাইদহ।\nজন্মতারিখ              : ১০ জানুয়ারি ১৯৯৩ খ্রি.।\nজাতীয়তা                : বাংলাদেশী\nধর্ম                         : ইসলাম\nই-মেইল                 :  gagssss@gmail.com\nবয়স                      : ২৭ বছর ১১ মাস ১ দিন।\nবৈবাহিক অবস্থা      : বিবাহিত\nমোবাইল নম্বর        : ০১৯১০০০০০০০\nশিক্ষাগত যোগ্যতা   :\nপরীক্ষার নাম\nপাশের সন\nবিভাগ/ বিষয়\nফলাফল\nশিক্ষা প্রতিষ্ঠানের নাম\nবোর্ড/ বিশ্ববিদ্যালয়\nএসএসসি\n২০০৭\nমানবিক\nএ ( ৪.০০)\nবি কে বি মাধ্যমিক বিদ্যালয়\nযশোর বোর্ড\nএইচএসসি\n২০০৯\nমানবিক\nএ (৪.২৫)\nঝিনাইদহ মডেল কলেজ\nযশোর বোর্ড\nবিএ (সম্মান)\n২০১৩\nবাংলা\n৩.০০\nসরকারি কেসি কলেজ\nজাতীয় বিশ্ববিদ্যালয়\nএমএ\n২০১৪\nবাংলা\n৩.১৫\nসরকারি কেসি কলেজ\nজাতীয়  বিশ্ববিদ্যালয়\nঅভিজ্ঞতা:  একটি বেসরকারি স্কুলে  সহকারী শিক্ষক পদে  শিক্ষাগতার এক বছরের  বাস্তব অভিজ্ঞতা।\nঅতএব, মহোদয়ের নিকট বিনীত প্রার্থনা আমার উল্লিখিত বিষয়সমূহ বিবেচনা পূর্বক উক্ত পদে নিয়োগ প্রদান করলে আমি আমার মেধা, শ্রম ও নিষ্ঠার মাধ্যমে শিক্ষকতার মহান দায়িত্ব পালনে সর্বদা সচেষ্ট থাকব ।\nবিনীত নিবেদক\nক\n( স্বাক্ষর দিতে হবে)\nসংযুক্তি\n১. পরীক্ষার মূল সনদপত্রের সত্যায়িত ফটোকপি -১ সেট।\n২. চারিত্রিক সনদপত্র, প্রশংসাপত্র  ও  নাগরিকত্ব সনদ পত্রের  সত্যায়িত ফটোকপি- ১ সেট।\n৩. অভিজ্ঞতা সনদ পত্রের সত্যায়িত ফটোকপি।\n৪. সদ্যতোলা রঙিন পাসপোর্ট সাইজের ছবি- ৩ কপি।\n৫. ব্যাংক ড্রাফট।"
        }
      ]
    },
    {
      "number": "9",
      "uddipok": "(গ) “আন্তর্জাতিক মাতৃভাষা দিবস” বিষয়ে একটি রচনা লেখ",
      "tag": "BMARPC 24,ACC 24,MC 24,AHC 24,CTGC.B,SCC 24,NDCM 24,DCC 24,VNSC 24,BAFSC 24,BNMPC 24,NGDC 24,GECP 24,NDCD 24,DCC 24,RCPC 24,CPCR 24,DB 23,DIN.B 23,JB 23,RB 23,BB 23,CTG.B 23,CB 23,NDCD 23,DRMC 23,MC 23,RCC 23,MGCC 23,DC 23,CCC 23,RUMC 23,VNSC 23,RCC 23,DB 22,BB 22,DB 19,DIN.B 19,CTG.B 19,RB 19,SB 19,All.B 18,BB 17,RB 17,JB 17,SB 19,CTG.B 16,DIN.B 16,JB 16,SB 16,BB 16,RB 16",
      "sub_questions": [
        {
          "label": "",
          "question": "",
          "explanation": "ভূমিকা\nমানুষ ভাবের বিনিময় করে ভাষার মাধ্যমে। এ ভাষার গুণেই পৃথিবীর সকল প্রাণী থেকে মানুষ স্বতন্ত্র মর্যাদার অধিকারী। মানুষ তার হাসি আনন্দ দুঃখ বেদনা সবকিছুই প্রকাশ করে ভাষার মাধ্যমে। মাতৃভাষা ছাড়া তৃপ্তি মিটিয়ে মনের ভাব প্রকাশ করা যায় না। মাতৃভাষার এ গুরুত্বের কথা ভেবেই পৃথিবীর প্রায় সবদেশেই প্রাথমিক শিক্ষা শুরু হয় মাতৃভাষার মাধ্যমে। মাতৃভাষার ভেতর দিয়েই শিশুর মনে স্বদেশপ্রেমের সূত্রপাত ঘটে। আমাদের মাতৃভাষা বাংলা। বিদেশি শাসকরা এ ভাষাকে যুগে যুগে পদানত করতে চেয়েছে। তার বিরুদ্ধে রুখে দাঁড়িয়েছে এদেশের মানুষ। করেছে ভাষা আন্দোলন। অনেক রক্ত ঝরেছে। ১৯৫২ সালের একুশে ফেব্রুয়ারিতে অকাতরে জীবন দিয়ে তার বিনিময়ে প্রতিষ্ঠিত হয়েছে বাংলা ভাষার মর্যাদা। একুশে ফেব্রুয়ারি আজ আন্তর্জাতিক মাতৃভাষা দিবস হিসেবে স্বীকৃত।\nভাষা আন্দোলনের সংক্ষিপ্ত ইতিহাস\n১৯৪৭ সালের দেশবিভাগের মাধ্যমে পাকিস্তান সৃষ্টি হওয়ার পর থেকে পাকিস্তানের কেন্দ্রীয় সরকার পূর্ব পাকিস্তান অর্থাৎ বাংলাদেশের শিক্ষা শিল্প সংস্কৃতিকে ধ্বংস করার চেষ্টা চালায় যার পরিপ্রেক্ষিতে সৃষ্টি হয় ভাষা আন্দোলন। বাঙালির মাতৃভাষা বাংলাকে রাষ্ট্রভাষার মর্যাদায় প্রতিষ্ঠা করার জন্য ১৯৪৮ সাল থেকে ১৯৫২ সাল পর্যন্ত যে আন্দোলন হয়েছে তাকে ভাষা আন্দোলন বলা হয়। ১৯৪৮ সালের ২৩ ফেব্রুয়ারি করাচিতে পাকিস্তান গণপরিষদের প্রথম অধিবেশন শুরু হয়েছিল। সেখানে গণপরিষদের ভাষা হিসেবে গৃহীত হয় উর্দু এবং ইংরেজি। বাংলাকেও গণপরিষদের ভাষা হিসেবে গ্রহণের দাবি জানানো হয়। কিন্তু পাকিস্তানের প্রধানমন্ত্রী লিয়াকত আলী খানসহ মুসলিম লীগের নেতারা এর বিরোধিতা করেন। ফলে ২ মার্চ ঢাকায় ফজলুল হক মুসলিম হলে এক সভায় বাংলা ভাষার পক্ষে সর্বদলীয় সংগ্রাম পরিষদ গঠন করা হয়। এ পরিষদ ১৯৪৮ সালের ১১ মার্চ সাধারণ ধর্মঘট আহ্বান করে এবং ছাত্ররা শোভাযাত্রা নিয়ে রাজপথে নামে। শোভাযাত্রায় পুলিশ নির্বিচারে গুলি ও লাঠিচার্জ করলে অনেক ছাত্র মারাত্মকভাবে আহত হয়। এর প্রতিবাদে ১৩ মার্চ ঢাকা বিশ্ববিদ্যালয় ও অন্যান্য শিক্ষাপ্রতিষ্ঠানে ধর্মঘট পালন এবং ১৫ মার্চ পর্যন্ত এ ধর্মঘট অব্যাহত রাখার সিদ্ধান্ত নেওয়া হয়। ১৯৪৮ সালের ১৯ মার্চ পাকিস্তানের গভর্নর জেনারেল মোহাম্মদ আলী জিন্নাহ প্রথম ঢাকায় আসেন। তিনি ২১ মার্চ রেসকোর্স ময়দানে (বর্তমানে সোহরাওয়ার্দী উদ্যান) এক জনসভায় ঘোষণা করলেন Urdu and only Urdu will be the State Language of Pakistan. এর প্রতিবাদে ২৬ মার্চ ঢাকায় ধর্মঘট পালিত হয়। ১৯৪৮ সালের ১১ সেপ্টেম্বর জিন্নাহর মৃত্যুর পর ১৮ নভেম্বর ঢাকায় আসেন প্রধানমন্ত্রী লিয়াকত আলী খান। এর আগের দিন ঢাকায় গঠিত হয় রাষ্ট্রভাষা কর্মপরিষদ। ১৯৫০ সালে গণপরিষদে ভাষণ দিতে গিয়ে জিন্নাহকে অনুসরণ করে লিয়াকত আলী খান বললেন দুই হবে পাকিস্তানের রাষ্ট্রভাষা। এর প্রতিবাসে ঢাকার রাজপথ গরম হয়ে ওঠে এবং ৩০ জানুয়ারি পালিত হয় ধর্মঘট। ১৯৫২ জনরোষের ভয়ে ২০ ফেব্রুয়ারি থেকে এক মাসের জন্য ঢাকা জেলার সর্বত্র ধর্মঘট জনসভা শোভাযাত্রা নিষিদ্ধ করে ১৪৪ ধারা জারির ঘোষণা দেয়। কিন্তু ছাত্ররা ১৪৪ ধারা ভঙ্গ করে রাজপথে নামলে পুলিশ নির্মমভাবে গুলিবর্ষণ করে। পুলিশের গুলিতে শহিদ হন রফিক জব্বার সালাম বরকত এবং নাম না জানা আরও অনেকে। শহিদদের স্মৃতিকে স্মরণীয় করে রাখার জন্য শহিদ মিনার নির্মাণ করা হয় এবং ২১ ফেব্রুয়ারিকে জাতীয় মর্যাদায় পালন করা হয় শহিদ দিবস হিসেবে।\nআন্তর্জাতিক মাতৃভাষা দিবসের স্বীকৃতি\n১৯৯৯ সালের ১৭ নভেম্বর ফ্রান্সের প্যারিসে ইউনেস্কোর সাধারণ পরিষদ ২১ ফেব্রুয়ারিকে আন্তর্জাতিক মাতৃভাষা দিবস হিসেবে স্বীকৃতি দিয়েছে। বাঙালি জাতির জন্য এ এক বিরাট গৌরব। একদিকে সারা বিশ্বের মানুষ জানতে পারবে বাংলাদেশ নামে একটি দেশের কথা বাঙালি জাতি ও বাংলা ভাষার কথা অন্যদিকে ক্ষুদ্র ক্ষুদ্র দেশের ভাষাগুলো মর্যাদা লাভের পথ খুঁজে পাবে। বলা যায় ভাষার আগ্রাসনের বিরুদ্ধে আন্তর্জাতিক মাতৃভাষা দিবস এক বিরাট ভূমিকা পালন করবে।\nমাতৃভাষা ও বর্তমান বাংলাদেশ\nবাংলাদেশ বরাবরই নিজের মাতৃভাষার রক্ষার প্রতি অপরের তুলনায় অধিক সচেতন এবং প্রতিজ্ঞাবদ্ধ। যে ভাষাকে রক্ষার জন্য জীবন দিয়েছিল শত শত তরুণ হাজারো প্রাণ ঝরে গিয়েছিল অকালে সেই ভাষার রক্ষার ক্ষেত্রে বাংলাদেশের ভূমিকা অনস্বীকার্য। দক্ষিণ এশিয়ার বুকে ক্ষুদ্র এই দেশটির মাতৃভাষা বাংলা বাংলা ভাষাকে এই দেশ নিজের মায়ের মত করে ভালোবাসে। বলা হয়ে থাকে বাংলা ভাষার সংস্কৃতি ও কৃষ্টিকে পরম যত্নে বাংলাদেশ বাঁচিয়ে রেখেছে। বাংলাদেশের জাতীয় ভাষা হিসেবে বাংলা পৃথিবীর বুকে নিজের এক অন্যতম স্থান করে নিয়েছে। বাংলাদেশ প্রমাণ করে দিয়েছে এই ভাষার অবলম্বনকারী মানুষ নিজের সংস্কৃতি এবং কৃষ্টিকে রক্ষায় রক্ত ঝরাতেও পিছুপা হয়না।\nমাতৃভাষার বিকৃতি ও অবজ্ঞা\nবর্তমান যুগে বিশ্বব্যাপী অপসংস্কৃতির ব্যাপক চর্চায় ছাড় পায়নি মাতৃভাষাও। এ কথা সত্য যে ভাষা হল মানুষের ভাব প্রকাশের একটি প্রাণবন্ত ও প্রগতিশীল মাধ্যম। পৃথিবীর প্রত্যেকটি ভাষার মধ্যে অন্য অনেক ভাষার প্রভাব সর্বদাই লক্ষ্য করা যায়। কিন্তু তা বলে নিজের মাতৃভাষাকে বিকৃত করে অন্য ভাষা থেকে ধার করা শব্দবন্ধের সংযোজন কখনোই গ্রহণযোগ্য হতে পারে না। একবিংশ শতাব্দীর এই বিশ্বায়নের কালে মানুষ যতই বিশ্ব নাগরিক হতে চাইছে নিজের মাতৃভাষার প্রতি অবজ্ঞা ততই বেড়ে চলেছে। আমাদের মনে রাখা দরকার নিজের মাতৃভাষাকে ভালো না বাসলে কোন মানুষ পৃথিবীর অন্য কোন ভাষাকে আদর্শরূপে আয়ত্ত করতে পারে না। মাতৃভাষা কোন একটি জনগোষ্ঠীর ঐতিহাসিক ঐতিহ্য এবং সংস্কৃতিকে ধারণ করে।তদপুরি সার্বিক সামাজিক চরিত্রকে গড়ে তোলার ক্ষেত্রেও মাতৃভাষার অবদান সবচেয়ে বেশি। তাই কোন সমাজে মাতৃভাষায় অপসংস্কৃতির অনুপ্রবেশ ভাষার বিকৃতি এবং অবজ্ঞা সমাজের নৈতিক অবক্ষয় ডেকে আনে, যা পরবর্তীতে একটি জনগোষ্ঠীর পতনের কারণ হয়ে দাঁড়ায়।\nমাতৃভাষা দিবসের আনন্দ উৎসব\nমহান একুশে ফেব্রুয়ারি আন্তর্জাতিক মাতৃভাষা দিবসের স্বীকৃতি পাওয়ায় সরকারের শিক্ষা মন্ত্রণালয় মাতৃভাষা দিবস উৎসবের আয়োজন করে ১৯৯৯ সালের ৭ ডিসেম্বর। উৎসবটি পালিত হয় ২০০০ সালের ২১ ফেব্রুয়ারি ঢাকার ঐতিহাসিক পল্টন ময়দানে।একুশ আমাদের অহংকার একুশ পৃথিবীর অলঙ্কার অমর একুশ অজয় হয়েছে–এরকম অজস্র কথা কবিতা গদ্য নৃত্যছন্দে জমজমাট আনন্দ উৎসবের মধ্যে পালিত হয় আন্তর্জাতিক মাতৃভাষা দিবস। আন্তর্জাতিক স্বীকৃতি উপলক্ষে দিনভর রাষ্ট্রীয় উদ্যোগে আনন্দ শোভাযাত্রা আলোচনা নৃত্য সংগীত আবৃত্তি ইত্যাদি সাংস্কৃতিক অনুষ্ঠানের আয়োজন করা হয়। রাজধানী ঢাকা ছাড়াও দেশের বিভিন্ন জেলা ও উপজেলা পর্যায়ে পালিত হয় এ উৎসব।\nভাষা আন্দোলনের আদি কথা\nপাকিস্তান সৃষ্টির পূর্বমূহুর্তে আলীগড় মুসলিম বিশ্ববিদ্যালয়ের তৎকালীন উপাচার্য ড জিয়াউদ্দিন উর্দুকে পাকিস্তানের একমাত্র রাষ্ট্রভাষা করার প্রস্তাব উপস্থাপ করেন। পূর্ববঙ্গ থেকে ড মুহম্মদ শহীদুল্লাহ এ প্রস্তাবের ঘোর বিরোধিতা করেন এবং বাংলাকে রাষ্ট্রভাষা করার দাবি উত্থাপন করেন (১১ শ্রাবণ ১৩৫৪ বঙ্গাব্দ)। এভাবেই ভাষা আন্দোলনের সূত্রপাত ঘটে।\nরাষ্ট্রভাষা হিসেবে বাংলা ভাষার স্বীকৃতি\n১৯৫২ সালের ২১ ফেব্রুয়ারিতে সংঘটিত মর্মান্তিক হত্যাকাণ্ডের খবর সারা দেশে বিদ্যুৎবেগে পৌঁছে যায় এবং দেশবাসী প্রচণ্ড বিক্ষোভে ফেটে পড়ে। অতঃপর পাকিস্তান সরকার বাংলাকে রাষ্ট্রভাষা হিসেবে স্বীকৃতি দিতে বাধ্য হয়। ১৯৫৬ সালের সংবিধানে সরকার বাংলাকে রাষ্ট্রভাষা হিসেবে অনুষ্ঠানিকভাবে স্বীকৃতি দেয়।\nবিশ্বের বিভিন্ন দেশে আন্তর্জাতিক মাতৃভাষা দিবস পালন\n২০০০ সালের একুশে ফেব্রুয়ারি বাংলাদেশের মানুষের জন্য একটি স্মরণীয় দিন।বাংলা ভাষাকে জাতীয় মর্যাদায় প্রতিষ্ঠিত করার জন্য ১৯৫২ সালের ২১ ফেব্রুয়ারিতে যারা জীবন দিয়েছেন তাঁদের উদ্দেশ্যে শ্রদ্ধা নিবেদনের জন্য সারা দেশের বিভিন্ন শ্রেণির মানুষ ছুটে যায় শহিদ মিনারে। জাতিসংঘের মহাসচিব এ দিবসটি পালন উপলক্ষে বাংলাদেশের তৎকালীন প্রধানমন্ত্রীর কাছে বার্তা প্রেরণ করেন। বাংলাদেশ ছাড়াও বিশ্বের বিভিন্ন দেশ এবারই প্রথম আন্তর্জাতিক মাতৃভাষা দিবসটি উদযাপন করে। তাই বাংলাদেশের ইতিহাসে এ দিনটি অব্যয় ও অক্ষয় হয়ে থাকবে।\nআন্তর্জাতিক মাতৃভাষা দিবসের প্রেক্ষাপট\nআন্তর্জাতিক মাতৃভাষা দিবসের প্রেক্ষাপটকে গোড়া থেকে বোঝার জন্য আমাদের ফিরে যেতে হবে সেই ১৯৫২ খ্রিস্টাব্দেরও আগে। স্বাধীন বাংলাদেশ প্রতিষ্ঠিত হয়নি তখনো। সেই সময়ে ভারতবর্ষ থেকে সদ্য বিভক্ত হয়ে যাওয়া পাকিস্তানের মধ্যে পূর্ব পাকিস্তান রূপে পরিচিত ছিল আজকের গৌরবময় বাংলাদেশ। পাকিস্তানের প্রধান তথা বৃহত্তর অংশের জনগোষ্ঠী মূলত উর্দু ভাষাভাষী হলেও পূর্ব পাকিস্তানের মাতৃভাষা ছিল বাংলা। কিন্তু দুর্ভাগ্যজনকভাবে পাকিস্তানের শাসকগোষ্ঠী এই অঞ্চলের মানুষদের ওপর জোর করে উর্দু ভাষা চাপিয়ে দিতে চায়। মাতৃভাষার সাথে জড়িয়ে থাকে বহু প্রাচীন ইতিহাস ঐতিহ্য এবং আবেগ। কোন ভাষার বিস্তৃতির সাথে সেই ভাষাগোষ্ঠীর ঐতিহ্য ও আবেগেরও বিস্তৃতি ঘটে। তাই স্বাভাবিক ভাবেই জোর করে উর্দু চাপিয়ে দেওয়ার প্রতিবাদে আন্দোলনে ফেটে পড়ে তৎকালীন পূর্ব পাকিস্তান। ১৯৪৭ এ দেশবিভাগের পর থেকেই বাংলা ভাষার ওপর জোর জুলুম তীব্রতর হতে থাকে। এর প্রতিবাদে তীব্র হয় ভাষা আন্দোলনও।\n১৯৫২ তে তা চরম আকার নেয়। ওই বছরের একুশে ফেব্রুয়ারি বাংলাকে পূর্ব পাকিস্তানের অন্যতম রাষ্ট্রভাষা করার দাবিতে আন্দোলনরত তরুণ ছাত্র ছাত্রীদের ওপর পুলিশের নির্মম গুলিবর্ষণে কয়েকটি তাজা প্রাণ অকালে ঝরে যায়। এদের মধ্যে অন্যতম হলো রফিক জব্বার সালাম শফিউল বরকত সহ অনেকেই। বাংলাদেশের ইতিহাসে এই দিনটি শহীদ দিবস হিসেবে চিহ্নিত হয়ে আছে। এই মহান দিনটিকে স্মরণ করেই ২০১০ খ্রিস্টাব্দ থেকে জাতিসংঘ এই দিনে বিশ্বব্যাপী আন্তর্জাতিক মাতৃভাষা দিবস পালনের উদ্যোগ গ্রহণ করে।\nআন্তর্জাতিক মাতৃভাষা দিবস প্রতিষ্ঠার উদ্যোগ\nইতিহাসে যতদূর জানা যায় তা হল আন্তর্জাতিক মাতৃভাষা দিবসের প্রতিষ্ঠার জন্য সর্বপ্রথম উদ্যোগ গ্রহণ করেন কানাডার ভেঙ্কুভারে বসবাসকারী দুই বাঙালি রফিকুল ইসলাম এবং আব্দুস সালাম। তাদের সার্বিক উদ্যোগে প্রথমে প্রতিষ্ঠিত হয় মাদার ল্যাঙ্গুয়েজ লাভারস অব দ্য ওয়ার্ল্ড নামে একটি সংগঠন। এরপর আরও নানা সুধীজনের সহযোগিতায় বিভিন্ন ওঠাপড়ার শেষে ১৯৯৯ সালের ১৭ই নভেম্বর অনুষ্ঠিত ইউনেস্কোর প্যারিস অধিবেশনে ২১শে ফেব্রুয়ারিকে আন্তর্জাতিক মাতৃভাষা দিবস হিসেবে ঘোষণার প্রস্তাব উত্থাপন করা হয়। সেই অধিবেশনেই মোট ১৮৮টি দেশের সমর্থন সহযোগে প্রস্তাবটি পাশ হলে তার পরের বছর থেকে ফেব্রুয়ারি মাসের ২১ তারিখে জাতিপুঞ্জের সদস্য দেশগুলিতে যথাযথ মর্যাদায় আন্তর্জাতিক মাতৃভাষা দিবস পালিত হয়ে আসছে। এরপরে ২০১০ সালের একুশে অক্টোবর সাধারণ পরিষদের ৬৫তম অধিবেশনে জাতিপুঞ্জ স্বয়ং একুশে ফেব্রুয়ারিকে আন্তর্জাতিক মাতৃভাষা হিসেবে পালনের উদ্যোগ নেয়। এই প্রস্তাবটি উত্থাপন করেছিল বাংলাদেশ। তার পরের বছর মে মাসে জাতিপুঞ্জের ১১৩ সদস্য বিশিষ্ট তথ্য বিষয়ক কমিটিতে উক্ত প্রস্তাবটি সর্বসম্মতিক্রমে পাস হয়। আন্তর্জাতিক মাতৃভাষা দিবসের প্রতিষ্ঠা পূর্ণতা লাভ করে।\nমাতৃভাষা ও সাহিত্য\nমাতৃভাষা এবং সাহিত্যচর্চা পরস্পর ওতপ্রোতভাবে জড়িত। এই বক্তব্যটির প্রকৃত অর্থকে বুঝতে গেলে সর্বপ্রথম আমাদের সাহিত্যের স্বরূপ অনুধাবন করতে হবে। সাহিত্য হল আমাদের মনের ভেতরকার সেই সব কল্পনা যাকে আমরা ভাষার মাধ্যমে জীবন্ত রূপ দিতে চাই। এ বিশ্বে যা কিছু প্রাকৃতিক এবং স্বাভাবিক তা কিছুই সুন্দর। মানুষ স্বাভাবিকভাবে নিজের মনের অন্দরমহলে সাহিত্যিক কল্পনার রূপ দান করে আপন মাতৃভাষায় চিন্তার মাধ্যমে। তাই কোন মানুষ যদি নিজের মাতৃভাষায় দুর্বল হয় তার পক্ষে সমৃদ্ধ সাহিত্যকে রূপ দান করা কঠিন হয়ে দাঁড়ায়। এমন সাহিত্য গড়ে উঠলেও তা নিজের স্বাভাবিকত্ব হারিয়ে সুন্দরকে পাশ কাটিয়ে হয়ে পড়ে দুর্বল। খেয়াল করলে দেখা যাবে এই পৃথিবীতে বিশ্বমানের যত সাহিত্য সৃষ্টি হয়েছে প্রত্যেকটির পিছনে লেখক বা লেখিকার মাতৃভাষার অবদান সবথেকে বেশি। কারণ নিজের মাতৃভাষায় যত স্নিগ্ধ বা নির্মল ভাবে চিন্তা করা যায় পৃথিবীর অন্য কোন ভাষায় অসীম জ্ঞান থাকলেও আবেগের অভাব হেতু চিন্তার সেই স্নিগ্ধতা বা গভীরতা কোনটাই আসেনা।\n২১-এর দীক্ষা\nশুধু মাত্র উৎসবের মধ্যে একুশকে সীমাবদ্ধ রাখা মোটেই আমাদের কাম্য হতে পারে না। একুশ আমাদের যে শিক্ষা দিয়েছে তা আমাদের দীক্ষা হিসেবে নিতে হবে। একুশ হবে আমাদের কর্মচাঞ্চল্যের উদ্দীপনা। ২১ এর সত্যিকার ইতিহাস আমাদের নতুন প্রজন্মের কাছে তুলে ধরতে হবে। বাংলাভাষার বিকাশ ঘটানোর জন্য আমাদের সর্বদা সচেষ্ট থাকতে হবে। যে লক্ষ্যে আমাদের দেশের মেধাবী ছাত্ররা জীবন দিয়ে গেছে সেই লক্ষ্য অর্জনের জন্য আমাদেরই পদক্ষেপ নিতে হবে।\nআন্তর্জাতিক মাতৃভাষা দিবস ও বাংলাদেশের গুরুত্ব\nআজ আমরা বুক ফুলিয়ে বলতে পারি আমরাই প্রথম জাতি বাংলা ভাষাকে রাষ্ট্রীয় মর্যাদায় প্রতিষ্ঠিত করার জন্য রক্ত দিয়েছি অকাতরে জীবন দিয়েছি। মাতৃভাষার জন্য রক্ত এবং জীবন দেওয়ার ইতিহাস পৃথিবীতে আর নেই। সেই রক্ত বৃথা যায় নি। বিশ্ববাসী স্বীকৃতি দিয়েছে আমাদের মাতৃভাষাকে। একুশে ফেব্রুয়ারি আন্তর্জাতিক মাতৃভাষা দিবস হিসেবে স্বীকৃতি লাভের সাথে সাথে বাংলাদেশের গুরুত্বও বৃদ্ধি পেল আন্তর্জাতিক পর্যায়ে। সেই সাথে বাংলা ভাষা হলো গৌরবের ভাষা।একুশে ফেব্রুয়ারি আন্তর্জাতিক মাতৃভাষা দিবস হিসেবে স্বীকৃতির মধ্য দিয়ে বাঙালির সংগ্রামের ও আত্মত্যাগের ঘটনা বাংলাদেশের ভৌগোলিক সীমানা অতিক্রম করে আন্তর্জাতিক রূপ লাভ করল। আন্তর্জাতিক মাতৃভাষা দিবস পালনের মাধ্যমে বিশ্ববাসী অনুভব করতে সক্ষম হবে মাতৃভাষা একটি দেশের জাতিসত্তার প্রধান বিবেচ্য বিষয়। তাই যখনই তাদের মাতৃভাষার ওপর কোনো আঘাত আসবে তখনই তারা আত্মপ্রত্যয়ী হয়ে উঠবে তাদের মাতৃভাষাকে রক্ষা করার জন্য। এর সাথে গুরুত্বের সাথে স্মরণীয় হয়ে থাকবে বাংলা ভাষা ও বাংলাদেশের নাম।\nমাতৃভাষা দিবস প্রসঙ্গে বাংলাদেশ সরকারের গৃহীত পদক্ষেপ\nমাতৃভাষা দিবসের সঠিক ইতিহাস বিশ্বের দরবারে তুলে ধরার জন্য বাংলাদেশ সরকার কয়েকটি পদক্ষেপ গ্রহণ করেছেন। গৃহীত পদক্ষেপগুলো নিম্নরূপ-\n১. মাতৃভাষা গবেষণা কেন্দ্র স্থাপনের সিদ্ধান্ত\nআমাদের মাতৃভাষাকে নিয়ে গবেষণা এবং পৃথিবীর সকল মাতৃভাষাকে রক্ষা করার জন্য বাংলাদেশ সরকার একটি l8মাতৃভাষা চর্চা ও গবেষণা কেন্দ্র প্রতিষ্ঠা করার পদক্ষেপ গ্রহণ করেছে। গোটা বিশ্বের পাঁচ ছয় হাজার মাতৃভাষার কোনটিই যেন হারিয়ে না যায় এ কেন্দ্রে সেই ব্যবস্থা করা হবে। ব্যবস্থা থাকবে বিভিন্ন ভাষা শিক্ষার। ফলে এ কেন্দ্র একদিন বিশ্বের সকল মাতৃভাষা সংরক্ষণে সহায়ক হবে। এজন্য বাংলাদেশসহ পৃথিবীর অন্যান্য দেশ থেকে ভাষাতত্ত্ববিদ তুলনামূলক ভাষাতত্ত্বের পন্ডিত বর্গ ও নৃতত্ত্ববিদদের এখানে কাজ করার আমন্ত্রণ জানানো হবে।এর ফলে বাংলা ভাষার বিস্তৃতি ঘটবে বিশ্বের অনেক দেশে।\n২. বিশ্বভাষা মেলা আয়োজন\nসেসময়ে ঠিক করা হয়েছিল আগামী মহান একুশে উপলক্ষে ঢাকায় আয়োজন করা হবে বিশ্বভাষা মেলা ও মহান সাহিত্যিকদের আলোকচিত্র প্রদর্শনী। এছাড়া থাকবে ভাষা বিষয়ে আলোচনা অনুষ্ঠান প্রামাণ্য চিত্র আবৃত্ত সংগীত পরিবেশন ইত্যাদি। মেলায় বাংলাদেশের একটি বড় স্টলসহ বিশ্বের বিভিন্ন দেশের স্টল থাকবে।\n৩. সিডি ও ভিডিও ক্যাসেট তৈরির পরিকল্পনা\nবাংলা ভাষার উৎপত্তি বিবর্তন ও পরিচয় বর্ণনা করে তৈরি একটি সিডি ও ভিডিও ক্যাসেট অচিরেই বিশ্বের ১৮৮টি দেশে পাঠানো হবে। এছাড়াও জাতিসংঘের ৫টি ভাষা যথা— ইংরেজি ফারসি জার্মান স্প্যানিস ও আরবিতে সিডি ও ভিডিও ক্যাসেট তৈরি করা হবে।\nজাতীয় শিক্ষা কার্যক্রমে মাতৃভাষার প্রচলন\nবাংলাদেশের মানুষের মাতৃভাষা এবং রাষ্ট্রভাষা বাংলা। কিন্তু জীবনের সবক্ষেত্রে আজ বাংলা ভাষার ব্যবহার ও প্রচলন হয়নি। ব্যবসায় বাণিজ্যে অফিস আদালতে উচ্চতর শিক্ষাব্যবস্থায় বাংলা ভাষাকে যথাযথভাবে ব্যবহার করা হচ্ছে না। আমরা যদি জাতি হিসেবে বিশ্বের দরবা মর্যা আসন লাভ করতে চাই তাহলে উচ্চতর পর্যায়ের বইগুলো বাংলা ভাষায় অনুবাদ করে শিক্ষার্থীদের কাছে পৌঁছে দিতে হবে। আমরা জানি বাংলা পৃথিবীর সপ্তম বৃহৎ ভাষা আন্তর্জাতিকভাবে স্বীকৃত ভাষা। এ ভাষার গঠনপ্রণালি সম্পূর্ণ বিজ্ঞানভিত্তিক। কাজেই বিদেশি ভাষার প্রতি আনুগত্য ত্যাগ করে মাতৃভাষায় জ্ঞানচর্চা করা এবং জীবনের সকল ক্ষেত্রে এর প্রতি ভালোবাসা প্রদান করা আমাদের কর্তব্য। মাতৃভাষার মাধ্যমে শিক্ষাসহ জীবনের সমস্ত কর্মকাণ্ড পরিচালনা যে সম্ভব তার বাস্তব প্রমাণ আধুনিক বিশ্বের চীন জাপান ফ্রান্স ইত্যাদি দেশ। কাজেই আমরা যদি জাতি হিসেবে বিশ্বের কাছে পরিচিত হতে চাই তবে আমাদেরকে বিদেশি ভাষার প্রতি আনুগত্য ত্যাগ করে জাতীয় শিক্ষা কার্যক্রমসহ জীবনের সকল ক্ষেত্রে বাংলা ভাষাকে প্রচলন করতে হবে।\nউপসংহার\nআমরা একুশ শতকে পদার্পণ করেছি। আমাদের জাতীয় জীবনে গত শতক ছিল আশা আকাঙ্ক্ষা সংগ্রাম যুদ্ধে ভরা টালমাটাল দিন। ইতিহাস থেকে আমরা অনেক কিছুই শিখেছি লাখ লাখ জীবনের বিনিময়ে। এদেশের মানুষ মাটির গন্ধ বড় বেশি ভালোবাসে। তাই তারা ভালোবাসে মাটির মাকে আর মায়ের মুখের ভাষাকে। বাংলা মায়ের সন্তানেরা বিশ্বের বুকে নতুন শতকে মাথা উঁচু করে দাঁড়াবার জন্য আজ দৃঢ়প্রত্যয়ী। আর সেজন্য আমাদের জীবনের সবক্ষেত্রে এবং আন্তর্জাতিক অঙ্গনে মাতৃভাষার প্রচলন নিশ্চিত করা প্রয়োজন।"
        }
      ]
    },
    {
      "number": "10",
      "uddipok": "(ক) সারমর্ম লেখ:\nআমরা নূতন, আমরা কুঁড়ি, নিখিল মানব-নন্দনে,\nওষ্ঠে রাঙা হাসির রেখা, জীবন জাগে স্পন্দনে।\nলক্ষ আশা অন্তরে, ঘুমিয়ে আছে মন্তরে,\nঘুমিয়ে আছে মুখের ভাষা পাপড়ি পাতার বন্ধনে।\nসকল কাঁটা ধন্য করে ফুটব মোরা ফুটব গো,\nপ্রভাত-রবির সোনার আলো দুহাত দিয়ে লুটব গো।\nনিত্য নতুন গৌরবে, ছড়িয়ে দিব সৌরভে,\nআকাশ পানে তুলব মাথা, সকল বাঁধন টুটব গো।\nঅথবা,\n(খ) ভাব-সম্প্রসারণ কর:\nরাত্রে যদি সূর্যশোকে ঝরে অশ্রুধারা\nসূর্য নাহি ফেরে শুধু ব্যর্থ হয় তারা।",
      "tag": "MGCC 23,CTG.B 17",
      "sub_questions": [
        {
          "label": "",
          "question": "",
          "explanation": "ক) উত্তরঃ\nযুগ যুগ ধরে তরুণরাই পৃথিবী জয় করেছে। তাদের অন্তরে লক্ষ লক্ষ আশা ঘুমিয়ে থাকে। তরুণরা প্রতিজ্ঞাবদ্ধ, তারা সকল বন্ধন ছিন্ন করে একদিন ফুল হয়ে ফুটে উঠবে। দুহাত দিয়ে সোনার আলো কুড়িয়ে নেবে। মাথা উঁচু করে দাঁড়াবে, ছড়িয়ে দেবে সৌরভ।\nখ) উত্তরঃ\nঅতীত, বর্তমান ও ভবিষ্যৎ- অমোঘ বিশ্বনিয়মে মহাকাল এই তিন কালপরিক্রমায় বয়ে চলেছে নিরবধি। মানব জীবনেও লীলায়িত এই কালপ্রবাহে। এই কাল পরিক্রমায় ভবিষ্যৎ নিয়ে মানুষের অধীরতা সামান্যই। বর্তমানই মানুষের জীবনে সবচেয়ে ফলপ্রসূ বাস্তব। এই বর্তমানই একসময় পরিণত হয় স্মৃতিবাহী অতীতে। শত চেষ্টাতেও সে অতীতকে ফিরিয়ে আনা যায় না বর্তমানের চৌহদ্দিতে। তাই অতীতের জন্যে আক্ষেপ না করে যে বর্তমান হাতের মুঠোয়, তার মধ্যেই জীবনের সার্থকতা লাভের চেষ্টা করাই শ্রেয়।\nপ্রকৃতির অমোঘ নিয়মে দিনের শেষে সূর্য অস্ত যায়। তারপর কালো আঁধারে ঢাকা পড়ে বিশ্বচরাচর। রাতের আকাশে অন্ধকারের বুক চিরে মুক্তোর মতো জ্বলজ্বল করে অসংখ্য নক্ষত্র। অনুপম সে সৌন্দর্য। সেই সৌন্দর্যকে উপেক্ষা করে রাতের বেলায় কেউ যদি সূর্যের আলোয় উদ্ভাসিত আকাশের জন্যে হা-হুতাশ করে, তার জন্যে ব্যাকুল হয়ে ওঠে তবে সে কেবল ব্যর্থই হয় না, রাতের সৌন্দর্য উপলব্ধি থেকেও সে বঞ্চিত হয়। অথচ এ জগতে কেউ কেউ এই সত্যটুকু বুঝতে পারেন না। তাঁরা কঠিন বাস্তবে প্রত্যাশিত মাধুর্য না দেখলে বর্তমানকে মেনে নিতে পারেন না। বিগত দিনের স্মৃতিকে বুকে আঁকড়ে থাকতে চান। অতীত স্মৃতির জাবর কেটে ভুলে থাকতে চান বর্তমানকে। তাঁদের কাছে বর্তমানের চেয়ে অধিকতর সুখস্বপ্নময় মনে হয় ফেলে আসা অতীতকে। আর বর্তমান সম্পর্কে গভীর হতাশা তাঁদের আচ্ছন্ন করে। কিন্তু বাস্তবে এঁরা বুঝতে পারেন না যে, অতীতের জন্যে হা-হুতাশ করে বর্তমানকে উপেক্ষা করায় লাভ তো হয়ই না, বরং বর্তমান ও ভবিষ্যতের সাফল্য ও সম্ভাবনার সুযোগটুকুও নষ্ট হয়। এ ধরনের অতীত-আচ্ছন্নতা জীবনে বর্তমানকে কাজে লাগাতে কেবল ব্যর্থ হয় না, ভবিষ্যতের সম্ভাবনাকেও নিঃশেষে বিলীন করে ফেলে। ফলে শেষ পর্যন্ত জীবন আচ্ছন্ন হয় ব্যর্থতা ও হতাশায়। তাই বিগতের জন্যে শোক না করে বর্তমানকে গুরুত্ব দেওয়াই শ্রেয়। প্রকৃতির অমোষ নিয়ম মেনে নিয়েই জীবনের পূর্ণতার পথে অগ্রসর হওয়ার চেষ্টাতেই সার্থকতা আসে।\nঅতীতের শোকে বর্তমানকে উপেক্ষা করা বিজ্ঞতার পরিচায়ক নয়। তাতে অতীতকে পাওয়া যায় না, বর্তমানও ব্যর্থ হয়।"
        }
      ]
    },
    {
      "number": "11",
      "uddipok": "(ক) সংলাপ অথবা খুদে গল্প রচনা কর যেকোনো একটি:\nনারীশিক্ষার গুরুত্ব সম্পর্কে দুই বন্ধুর মধ্যে সংলাপ রচনা কর।\nঅথবা,\n(খ) প্রদত্ত উদ্দীপক অনুসারে 'রক্তদানের পুণ্য' শীর্ষক একটি খুদে গল্প রচনা কর।\nমহান শহিদ দিবসে শহিদ মিনারের পাদদেশে রক্তদান কর্মসূচি চলছে শহিদ মিনারে শ্রদ্ধা নিবেদন করতে গিয়ে ডা. আতাহার সেখানে উপস্থিত হলেন...",
      "tag": "MGCC 23",
      "sub_questions": [
        {
          "label": "",
          "question": "",
          "explanation": "ক) উত্তরঃ\nইমন : কেমন আছ, বন্ধু?\nনিলয় : ভালাে, তুমি কেমন আছ?\nইমন : ভালাে, তােমার ছােটো বােনের তাে এইচএসসি পরীক্ষা শেষ। এবার কী করবে?\nনিলয় : ইমন, আমার ছােটো বােন বিশ্ববিদ্যালয় ভর্তি কোচিংয়ে অংশ নিচ্ছে।\nইমন : এটাতাে খুব ভালাে কথা। বর্তমান সময়ের প্রেক্ষাপটে মেয়েদের উচ্চশিক্ষায় শিক্ষিত হওয়া অত্যন্ত গুরুত্বপূর্ণ।\nনিলয় : যুগের সাথে তাল মিলিয়ে চলার জন্য শিক্ষাই এখন বড়াে হাতিয়ার। আজকাল ছেলেদের কাঁধে কাঁধ মিলিয়ে মেয়েরাও বিভিন্ন ক্ষেত্রে অবদান রাখছে। তুমি কি বিষয়টা উপলব্ধি করতে পার?\nনিলয় : হ্যা ইমন, আমিও এ বিষয়ে অনেক সচেতন। তাই আমি স্বপ্ন দেখি আমার বােন উচ্চশিক্ষায় শিক্ষিত হয়ে নিজের পরিচয় নিজে গড়ে তুলুক।\nইমন : একটা কথা সবসময় মনে রেখাে, তােমার বােন যতদূর পর্যন্ত লেখাপড়া করতে চায় করাবে। তাকে সবসময় উৎসাহ দেবে। কারণ এটা কেবল নাম, যশ, প্রতিপত্তির জন্যই নয়, সমাজে পরিচিতি গড়ে তােলার জন্যও জরুরি।\nনিলয় : আমি জানি ইমন। শিক্ষা না থাকলে মেয়েদের সবাই হেয় প্রতিপন্ন করে। তাই আমিও চাই যেন আমার বােন উচ্চশিক্ষায় শিক্ষিত হয়ে সমাজে মাথা উঁচু করে চলাফেরা করতে পারে।\nইমন : অবশ্যই, নিলয়। বর্তমানে নারীশিক্ষার ব্যাপারে আমাদের দেশে বেশ গুরুত্ব দেওয়া হচ্ছে। যে দেশের প্রধান প্রধান পদ অলংকৃত করে আছেন নারীরা, সে দেশের নারীরা পিছিয়ে থাকবে এটা ভাবাই যায় না। তুমি তােমার বােনকে উচ্চশিক্ষায় শিক্ষিত হওয়ার জন্য অগ্রসর হতে বলল । এর জন্য সকল সহায়তা ও পরামর্শ আমরা দেব।\nনিলয় : ধন্যবাদ ইমন। আমি উচ্চশিক্ষায় শিক্ষিত হওয়ার জন্য আমার বােনের পাশাপাশি অন্যান্য নারীকেও শিক্ষিত হয়ে উঠতে উদ্বুদ্ধ করব।\nখ) উত্তরঃ\nরক্তদানের পুণ্য\nমহান শহীদ দিবসে শহীদ মিনারের পাদদেশে রক্তদান কর্মসূচি চলছে। শহীদ মিনারে শ্রদ্ধা নিবেদন করতে গিয়ে ডা. জাওয়াদ সেখানে। উপস্থিত হলেন। সেখানে দেখলেন অস্থায়ী ক্যাম্প তৈরি করে স্বেচ্ছায় রক্তদাতাদের একটি সংগঠন কর্মসূচি পরিচালনা করছে। ডা. জাওয়াদ এ সংগঠনের একজন সক্রিয় সদস্য। তিনি পাঁচবার স্বেচ্ছায় রক্তদান করেছেন।\nডা. জাওয়াদের স্বেচ্ছায় রক্তদানের শুরুটা ছিল অন্যরকম। এখনো তার স্মৃতিপটে ভেসে ওঠে প্রথম রক্তদানের ঘটনা। তখন ডা. জাওয়াদ ফাইনাল সেমিস্টারের ছাত্র। সেমিস্টার ফাইনাল পরীক্ষা চলছে। পরীক্ষা দিতে যাওয়ার উদ্দেশ্যে হোস্টেল থেকে বের হতেই পেছন থেকে কেউ একজন ডাক দিলো, “বাবা শুনছ\"। পেছন ফিরতেই চোখে পড়ল পঞ্চাশোর্ধ্ব এক মহিলা। উদ্ভ্রান্তের মতো চোখ, একটি মলিন শাড়ি পরা মহিলাটিকে দেখেই বোঝা যাচ্ছিল কোনো অজানা বেদনায় বুকে পাথর চাপা দিয়ে আছে। চোখে মুখে সেই বেদনার ছাপ স্পষ্ট। ঘুরে দাঁড়াতেই মহিলাটি দ্রুত পায়ে ব্যস্তভাবে ডা. জাওয়াদের দিকে এগিয়ে এলো। জাওয়াদ কিছু জিজ্ঞেস করার আগেই বলে উঠল, “বাবা, আমার ছেলে হাসপাতালে ভর্তি। ডাক্তার বলেছে যত দ্রুত সম্ভব রক্তের ব্যবস্থা করতে। কোথায় যাব? কী করব? কিছুই বুঝতে পারছি না। একজন বলল ওই হোস্টেলের গেটে গিয়ে খোঁজ করেন। অনেক ছাত্রই রক্ত দেয়। কিন্তু সকাল থেকে দাঁড়িয়ে আছি। কেউ রাজি হচ্ছে না। ছেলেটা আমার লিউকোমিয়ায় আক্রান্ত, রক্ত দিতে না পারলে বাঁচবে না...” বলতে বলতেই কেঁদে ফেলল মহিলাটি। ডা. জাওয়াদ জিজ্ঞেস করলো, “কোন গ্রুপের রক্ত লাগবে?” মহিলাটির সরল উত্তর, “এ নেগেটিভ।” ডা. জাওয়াদের রক্তের গ্রুপ ‘এ নেগেটিভ।’ কিন্তু তিনি কখনো রক্ত দেননি। আর তাছাড়া একটু পরেই তার পরীক্ষা শুরু হবে। মহিলাটির মলিন মুখ দেখে তার মায়ের কথা মনে পড়ে যায়। মনে মনে ভাবেন, ‘আমার যদি এমন হতো তাহলে আমার মা-ও তো এভাবে ছুটে বেড়াতেন। যদি মা এভাবে ঘুরে রক্তের ব্যবস্থা করতে না পারেন তাহলে মায়ের মনের হাহাকার কে শুনবে?’ ভাবতেই চোখের কোণে অশ্রু জমে যায় ডা. জাওয়াদের। মুহূর্তেই সিদ্ধান্ত নেন তিনি মহিলার সাথে রক্ত দিতে যাবেন।\nরক্ত দিয়ে একটি রিকশা নিয়ে পরীক্ষার হলের উদ্দেশ্যে রওয়া দিলেন তিনি। চোখের সামনে বার বার ভেসে উঠছিল রক্ত যোগাড় করতে পারার আনন্দে তৃপ্ত একজন মায়ের মুখ। পরীক্ষার হলে যতক্ষণে পৌঁছলেন ততক্ষণে একঘণ্টা শেষ। হলে ঢুকতেই দায়িত্বরত শিক্ষক বললেন, “পরীক্ষার হলে আসতে এত দেরি কেন?” ডা. জাওয়াদ শিক্ষককে সব খুলে বললেন। শিক্ষক সব শুনে খাতা দিলেন আর বললেন, “তুমি তিন ঘণ্টা পরীক্ষা দেবে। প্রয়োজনে আমি একাই তোমার পরীক্ষা নেব।” সেদিন থেকে ডা. জাওয়াদ সিদ্ধান্ত নিলেন নিয়মিত রক্ত দেবেন। শহীদ মিনারের পাদদেশে রক্তদান কর্মসূচিতে দেখলেন স্বেচ্ছায় রক্তদানের জন্য দীর্ঘ লাইন। ডা. জাওয়াদের চোখে একটা আনন্দের ঝিলিক খেলা করে গেল । মনে ভেসে উঠল অসংখ্য মায়ের মুখ।"
        }
      ]
    }
  ]
}