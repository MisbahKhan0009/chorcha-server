{
  "title": "ময়মনসিংহ বোর্ড ২০২৩",
  "subtitle": "প্রবন্ধ রচনা(5)",
  "questions": [
    {
      "number": "1",
      "uddipok": "বাংলাদেশের প্রাকৃতিক সৌন্দর্য।",
      "tag": "MB 23",
      "sub_questions": [
        {
          "label": "",
          "question": "",
          "explanation": "ভূমিকা: একটি দেশের নিজস্ব বৈশিষ্ট্য ও রূপ ফুটে ওঠে তার প্রাকৃতিক সৌন্দর্যের মধ্য দিয়ে। বৈচিত্র্যময় প্রকৃতি দেশে দেশে বিভিন্ন রূপে প্রতীয়মান হয়ে মানুষকে আকৃষ্ট করে। আমাদের বাংলাদেশ প্রাকৃতিক সৌন্দর্যে ভরপুর এক অপূর্ব লীলানিকেতন, সুজলা-সুফলা, শস্য-শ্যামলা, আমাদের এ দেশ। লীলাময়ী প্রকৃতি এ দেশে যেন মুক্তহস্তে তার সমস্ত সৌন্দর্য বিতরণ করেছে। শাশ্বতকাল ধরে এ অনুপম সৌন্দর্য মানবহৃদয়ে দোলা দেয়। মুগ্ধ কবিচিত্তে জন্ম দেয় সংগীতের উৎসধারা, ভাবুকের হৃদয়ে তোলে ভাবের হিল্লোল। বাংলাদেশের অসাধারণ সৌন্দর্য উপভোগ করার জন্য বিভিন্ন দেশ থেকে এ দেশে ছুটে আসে সৌন্দর্যপ্রেমী মানুষ। বার্নিয়ের, ইবনে বতুতা, ফ্রেডারিক, আলেকজান্ডার প্রমুখ বিখ্যাত ব্যক্তিবর্গ এ দেশের সৌন্দর্যে মুগ্ধ হয়েছেন।\nবৈচিত্র্যময় প্রকৃতি: টেকনাফ থেকে তেঁতুলিয়া পর্যন্ত ১,৪৭,৫৭০ বর্গকিলোমিটার আয়তনের ছোট্ট এ দেশটি বিশ্বের দরবারে প্রাকৃতিক সৌন্দর্যের অপূর্ব লীলাভূমি হিসেবে পরিচিত। এ সৌন্দর্য যেমন দেশের ভূ- প্রাকৃতিক গঠনের দিক থেকে, তেমনি ঋতুবৈচিত্র্যের দিক থেকেও। দেশের দক্ষিণে বিশাল বঙ্গোপসাগরের উত্তাল প্রতিধ্বনি নিয়তই এক অলৌকিক সুরের মায়াজাল সৃষ্টি করে চলেছে। হাজার হাজার মানুষ সেই সুরের মোহে ছুটে যায় সমুদ্রসৈকতে। উত্তরের ধূসর প্রকৃতির উদাসীনতার বাণী পাগলা বাউলের মতো মানুষকে ঘরছাড়া করে। অসংখ্য নদনদী জালের মতো সারা দেশে ছেয়ে রয়েছে। কলকল রবে এসব নদনদী সাগরের পানে ছুটে চলেছে প্রতিনিয়ত। এ দেশের অনুচ্চ পাহাড়, বন-বনানী যেন ঘোমটা মাথায় দিয়ে ধ্যানে বসেছে। আর এটাই আমাদের মাতৃভূমি বাংলাদেশ। এ নিয়েই বাংলাদেশের প্রাকৃতিক গঠন। এভাবে আমাদের দেশের ছোটো পরিধিতে প্রকাশ পেয়েছে প্রাকৃতিক রূপের লীলাখেলা।\nপ্রাকৃতিক সৌন্দর্যে বনাঞ্চল ও পাহাড়: প্রাকৃতিক সৌন্দর্যের লীলাভূমি এ বাংলাদেশ। অপূর্ব সৌন্দর্যে বিভূষিত এ দেশের প্রকৃতি। বৈচিত্র্যময় গাঙ্গেয় অববাহিকার সাগরতীরে জেগে ওঠা উর্বর পলিমাটিসমৃদ্ধ এ দেশের মাটিতে জন্ম নিয়েছে অসংখ্য বনাঞ্চল। বিশ্বজুড়ে পরিচিত এ দেশের সুন্দরবনের নাম, সেখানকার বিশাল বনানীতে সৃষ্টি হয়েছে এক স্বতন্ত্র জীবনধারা। এ বনের বিচিত্র জীবজন্তু মানুষকে যেমন আকৃষ্ট করে, তেমনি মনে ভীতিরও সঞ্চার করে। বিশ্ববিখ্যাত রয়েল বেঙ্গল টাইগার ও চিত্রল হরিণ ছাড়াও সুন্দরবনে রয়েছে অসংখ্য জীবজন্তু। নদনদীতে যেমন রয়েছে নানা প্রজাতির মাছ, তেমনি রয়েছে রাক্ষুসে কুমির। সুন্দরবন ছাড়াও স্বতন্ত্র বৈশিষ্ট্যে আকর্ষণীয় হয়ে রয়েছে ভাওয়াল ও মধুপুরের গড় বনাঞ্চল। পার্বত্য চট্টগ্রাম, খাগড়াছড়ি, সিলেট, বান্দরবানের বনাঞ্চলের সাথে পাহাড় এবং পাহাড় ঘেঁষে বয়ে যাওয়া নদীগুলো এক অপূর্ব সৌন্দর্যের সৃষ্টি করেছে। বনাঞ্চল ও পাহাড়ের আঁকাবাঁকা, উঁচু নিচু পথে চলার সময় যে মনোমুগ্ধকর দৃশ্য চোখে পড়ে তা বিস্মৃত হওয়ার নয়। প্রাকৃতিক সৌন্দর্যের লীলাক্ষেত্র হিসেবে তা সহজেই মানুষের মনকে আকৃষ্ট করতে পারে। রাঙামাটি, খাগড়াছড়ি ও বান্দরবানের পাহাড়গুলো এক অফুরন্ত সৌন্দর্যের সৃষ্টি করেছে। এখনো দুর্গম চিম্বুক আর সাজেক উপত্যকার অপূর্ব সৌন্দর্য দেশবাসীর অজানা। ফয়'স লেক ও রাঙামাটির কাপ্তাই লেক পাহাড়ের বুকে সৃষ্টি করেছে এক অনাবিল সৌন্দর্যের মায়াজাল।\nনদনদীর সৌন্দর্য: বাংলাদেশে নদনদীর সংখ্যা বেশি হওয়ায় এ দেশের নাম হয়েছে নদীমাতৃক দেশ। অসংখ্য নদীর জন্য বাংলাদেশের প্রকৃতি সৌন্দর্যমণ্ডিত হয়ে উঠেছে। পদ্মা, মেঘনা, যমুনা, শীতলক্ষ্যা, কর্ণফুলী, সুরমা প্রভৃতি নদী জালের মতো ছড়িয়ে রয়েছে। এ দেশের বুকের ওপর দিয়ে প্রবাহিত হয়ে এসব নদী মাটিকে উর্বর করে শস্য-শ্যামলা করে তুলেছে, প্রকৃতিকে করেছে বৈচিত্র্যময়। নদীর জলধারার প্রভাবে প্রকৃতিতে সবুজের সমারোহ এসেছে। নদীর বুকে বয়ে চলা নৌকা, লঞ্চ, স্টিমারগুলো এক অপূর্ব সৌন্দর্য সৃষ্টি করে। বর্ষার সময় এসব নদী দুকূল প্লাবিত করে বয়ে চলে। এসব নদনদী ছাড়াও অসংখ্য খালবিল, হাওড়, দ্বীপ এ দেশের প্রকৃতিকে আরও বৈচিত্র্যময় করে তুলেছে। হাতিয়া, সেন্টমার্টিন, কুতুবদিয়া, সন্দ্বীপ ইত্যাদি দ্বীপ এ দেশের প্রকৃতিকে সৌন্দর্যমণ্ডিত করে তুলেছে।\nঋতুবৈচিত্র্যে প্রাকৃতিক সৌন্দর্য: বাংলাদেশের ঋতুবৈচিত্র্য এক অপূর্ব প্রাকৃতিক সৌন্দর্যের সৃষ্টি করে। প্রাকৃতিক সৌন্দর্যের প্রকৃত বৈশিষ্ট্য যেন নিহিত রয়েছে এ দেশের ঋতুবৈচিত্র্যের মধ্যে। ছয়টি ঋতু নানা বৈচিত্র্য ও সৌন্দর্য নিয়ে হাজির হয়। গ্রীষ্ম, বর্ষা, শরৎ, হেমন্ত, শীত ও বসন্ত চক্রাকারে আবর্তিত হয়ে পরিবর্তন ঘটায় প্রাকৃতিক সৌন্দর্যের রূপের। গ্রীষ্মের প্রচণ্ড দাবদাহে প্রকৃতি অতিষ্ঠ হয়ে এক রুদ্রমূর্তি ধারণ করে। এ সময়ের কালবৈশাখী ঝড় গাছপালা ভেঙেচুরে প্রকৃতিকে যেন দুমড়েমুচড়ে দিয়ে যায়। এ সময় আম, কাঁঠাল, লিচুসহ বিভিন্ন ফল পাকতে শুরু করে। বর্ষা আসে পরিপূর্ণ রূপ নিয়ে। চারদিকে পানি থইথই করে। সারাদিন ঝর ঝর বৃষ্টি পড়তে থাকে। সূর্যের মুখ দেখা যায় না বললেই চলে। নদীনালার পানি দুকূল ছাপিয়ে যেন পূর্ণ যৌবনার রূপধারণ করে। প্রচুর বৃষ্টিপাতে প্রকৃতি নতুনরূপ ধরে আবির্ভূত হয়। প্রকৃতির বুকে তখন সবুজের সমারোহ ও অপূর্ব শোভার সৃষ্টি হয়। চারদিকে কুহু-কেকার আনন্দধ্বনি জাগে। ফুলে ফুলে সুশোভিত হয়ে ওঠে বর্ষার প্রকৃতি। কেয়া, কদম, জুঁই ইত্যাদি ফুলের সৌরভে চারদিক ম-ম করে। হেমন্তের রূপ ভিন্ন বৈশিষ্ট্যে দেখা দেয়। শস্যখেতের পাকা ফসলে প্রকৃতি এক অপরূপ সৌন্দর্য লাভ করে। চাষি মাথায় করে পাকা ধান ঘরে আনে। নতুন ধানের চালে উদ্যাপিত হয় নবান্ন উৎসব।\nশীত ঋতু আসে তার গৈরিক উত্তরীয় নিয়ে। গাছপালা পাতা ঝরে শুষ্ক, বিবর্ণ ও শ্রীহীন হয়। তখন প্রকৃতি নিরাভরণ রূপ ধারণ করে। শীতের সকালে শিশির বিন্দুর ওপর সূর্যের রশ্মি পড়ে এক অপরূপ সৌন্দর্যের সৃষ্টি করে। শীতের শূন্যতা কাটিয়ে বিপুল সৌন্দর্য নিয়ে প্রকৃতিতে উপস্থিত হয় ঋতুরাজ বসন্ত। এ সময় গাছে গাছে নতুন পাতা দেখা দেয়। ফুলের সমারোহে কোকিলের গানে প্রকৃতি নতুন রূপে সজ্জিত হয়। এভাবে ছয়টি ঋতু বাংলাদেশের প্রাকৃতিক সৌন্দর্যকে আরও সৌন্দর্যমণ্ডিত করে তোলে।\nউপসংহার: প্রকৃতি ও মানুষের জীবনের ঘনিষ্ঠ সম্পর্কের মধ্যেই দেশের প্রকৃত সৌন্দর্য ফুটে ওঠে। আমাদের দেশের প্রাকৃতিক সৌন্দর্য সৌন্দর্যপ্রেমী মানুষকে করেছে ঘরছাড়া। প্রকৃতির বিচিত্র সৌন্দর্য এ দেশের মানুষের মনে গভীর প্রভাব বিস্তার করেছে। এ দেশের যেদিকে দৃষ্টিপাত করা যায়, সেদিকেই দেখা যায় প্রকৃতির অপরূপ সৌন্দর্য। তাই কবি মুগ্ধচিত্তে বলেন-\nএমন দেশটি কোথাও খুঁজে পাবে নাকো, তুমি সকল দেশের রানি সে যে আমার জন্মভূমি।"
        }
      ]
    },
    {
      "number": "2",
      "uddipok": "মানবকল্যাণে বিজ্ঞান",
      "tag": "CCC 24,PCC 24,NDCD 24,DCC 24,RCPC 24,CPCR 24,DB 23,DIN.B 23,JB 23,RB 23,SB 23,MB 23,CTG.B 23,RCC 23,NDCD 23,DRMC 23,JCC 23,ISCM 23,HC 23,CC 23,FCC 23,BCC 23,RUMC 23,DB 19,BB 19,DIN.B 19,CTG.B 19,RB 19,CB 19,All.B 18,CTG.B 17,BB 17,CB 17,SB 19,DB 16,SB 16,BB 16,RB 16,CPSCM 24",
      "sub_questions": [
        {
          "label": "",
          "question": "",
          "explanation": "ভূমিকা – বিজ্ঞান আধুনিক সভ্যতার আশীর্বাদ।  অন্ধকার জীবন থেকে মানুষকে আলোর পথে নিয়ে এসেছে বিজ্ঞান ও প্রযুক্তি সেবা। প্রাচীন থেকে আধুনিক ধারার জীবন যাপনে মানুষকে দিনের-পর-দিন নতুনত্ব উপহার দিয়ে চলেছে বিজ্ঞান। প্রতিদিনের জীবনে বিজ্ঞানের আবিষ্কার কোন না কোন ভাবে মানুষকে সহায়তা করছে ফলে মানুষের জীবন  সহজ থেকে সহজতর হচ্ছে। বিজ্ঞান শব্দের আভিধানিক অর্থ ‘বিশেষ জ্ঞান’। পার্থিব জগতের কল্যাণের জন্য বিশেষ জ্ঞান সৃষ্টি করায় বিজ্ঞানের অন্যতম লক্ষ্য। বিজ্ঞানের আবিষ্কার মানুষকে ক্রমবিবর্তনের মধ্য দিয়ে পৌঁছে দিয়েছে আধুনিক সভ্যতার চরম শিখরে।সারা পৃথিবীতে আজ বিজ্ঞানের জয়ধ্বনি। বিজ্ঞান ও প্রযুক্তি ব্যতীত মানুষ এক মুহূর্ত বাঁচতে পারবে না। বিজ্ঞানের ছোঁয়া  যে দেশে পড়েনি সে দেশ কোনভাবেই উন্নতি লাভ করতে পারেনি। মানুষের জীবনে বিজ্ঞানের ছোঁয়া কতটা লেগেছে তা প্রতিদিনকার জীবনকে দেখলেই আমরা অনুভব করতে পারি।মানব কল্যাণে বিজ্ঞান ও প্রযুক্তি প্রতিনিয়ত অবদান রেখে  চলেছে।\nবিজ্ঞানের আবিষ্কার- বিজ্ঞানের বিচিত্র আবিষ্কার মানুষের জীবনে সুফল বয়ে এনেছে। মানুষের জীবনে পরিপূর্ণতা এনে দিয়েছে বিজ্ঞান। গুহাবাসী মানুষ আলোকিত জীবনের প্রথম ধাপে আবিষ্কার করেছিল  আগুন। বিজ্ঞানের  পদযাত্রা শুরু হয়েছিল আগুন জ্বালানোর মধ্য দিয়ে।এরপর মানুষের জীবনে যে আবিষ্কারটি গতি এনে দিয়েছে তা হল চাকা আবিষ্কার। পণ্য পরিবহন ও এক স্থান থেকে অন্য স্থানে যেতে মানুষকে চাকা সহায়ক ভূমিকা পালন করেছে। এরপর থেকে মানুষকে আর থেমে থাকতে হয়নি আগুনে পুড়িয়ে  তৈরি হয়েছে নতুন নতুন যন্ত্রপাতি। এক স্থান থেকে অন্য স্থানে মানুষ  পৌঁছে গেছে চাকায়  চালিত বাহনের মাধ্যমে। সমাজের যত পরিবর্তন হয়েছে মানুষের জ্ঞান বিজ্ঞানের  জিজ্ঞাসা ততই বেড়েছে। আকাশ, জল, স্থল  সম্পর্কে মানুষের কৌতূহল বৃদ্ধি পেয়েছে ফলে আবিষ্কারের নেশা  মানুষকে তাড়িত করে।\nবিংশ শতাব্দীর বিজ্ঞান- বিজ্ঞানের জয়যাত্রা প্রাচীনকাল থেকে শুরু হলেও বিংশ শতাব্দীতে এসে সমৃদ্ধি লাভ করেছে। বিজ্ঞানের আবিষ্কার মানুষের জীবনকে যেমন সহজ করেছে তেমনি প্রকৃতিকে নিয়ন্ত্রণ করার কিছুটা সক্ষমতা তৈরি করেছে। বিজ্ঞানের বহুমুখী আবিষ্কার প্রাত্যহিক জীবনকে সহজ করে দিয়েছে। বিজ্ঞানের বিভিন্ন আবিষ্কার মানুষ তার প্রয়োজন মত ব্যবহার করছে। বিজ্ঞানের জয়যাত্রা একবিংশ শতাব্দীতে অব্যাহত থাকবে এবং পৃথিবীকে  নিয়ে যাবে সমৃদ্ধির চরম শিখরে। বিজ্ঞানের বহুমুখী আবিষ্কার পৃথিবীকে দেখাবে নতুন দিগন্ত।বিংশ শতাব্দীতে আমরা উপলব্ধি করতে পারছি বিজ্ঞানের আবিষ্কার ছাড়া সমৃদ্ধি অর্জন কোনভাবেই সম্ভব না।\nপ্রযুক্তি আবিষ্কারে আত্মত্যাগ- প্রকৃতি জগতের বিচিত্র বিষয়ের প্রতি ক্ষুদ্রাতিক্ষুদ্র আগ্রহ এবং পরীক্ষা-নিরীক্ষার মধ্য দিয়ে নতুন নতুন কিছু আবিষ্কার করা বিজ্ঞানীদের মূল কাজ। বিভিন্ন রকম আবিষ্কার থেকে আমরা যে সুফল ভোগ করছি এর পেছনে প্রযুক্তি আবিষ্কারকদের রয়েছে নিরলস শ্রম, মেধা, অধ্যবসায়  ও সাধনা। নতুন নতুন জ্ঞান সমাজে পরিবেশন করা খুব সহজ কাজ ছিল না। নিজের আবিষ্কার সমাজে প্রতিষ্ঠা করতে গিয়ে প্রাণ দিতে হয়েছে ব্রনো, ও ল্যাভয়িসকে। এছাড়া সক্রেটিস, গ্যালিলিও, আর্কিমিডিস, নিউটন, স্যার জগদীশচন্দ্র বসু  প্রভৃতি বিজ্ঞানী তাদের জীবনের বড় অংশ ব্যয় করেছেন গবেষণার কাজে। প্রযুক্তি আবিষ্কার এর পেছনের এই মহান মানুষগুলোর নিরলস পরিশ্রমের বিনিময়ে আধুনিক সভ্যতা বিচিত্র সুবিধা ভোগ করছে। প্রযুক্তি আবিষ্কারের প্রত্যক্ষ এই মানুষগুলোর প্রতি আমাদের সবসময় শ্রদ্ধাশীল থাকতে হবে।\nদৈনন্দিন জীবনে বিজ্ঞান – প্রতিদিনকার জীবনে এমন কোনো মুহূর্ত নেই যে মুহূর্তে আমরা বিজ্ঞানের আশীর্বাদ গ্রহণ করছি না। সকাল থেকে শুরু করে সন্ধ্যা পর্যন্ত বিভিন্ন ভাবে বিজ্ঞান আমাদের পাশে থাকে। সকালে ঘুম থেকে ওঠার সময় যে ঘড়িটা দেখি সেটি থেকে শুরু করে অফিস-আদালতের কাজ শেষ করে এসি বা ফ্যানের বাতাসে নিদ্রায় যাওয়া পর্যন্ত ছন্দময় জীবন এনে দিয়েছে বিজ্ঞান । যাতায়াত, তথ্য প্রযুক্তির ব্যবহার, মানুষের সঙ্গে যোগাযোগ স্থাপন, ব্যবসা-বাণিজ্যের প্রসার, কৃষি, চিকিৎসা, শিক্ষা ও প্রকৌশলীসহ নানামুখী কাজে বিজ্ঞান আমাদের পাশে রয়েছে। মানুষের প্রতিটি কর্মকাণ্ডের সঙ্গে বিজ্ঞান জড়িত। সমাজের প্রতিটি স্তরে বিজ্ঞান এর ছোঁয়া লেগেছে ফলে  জীবনে এসেছে পরিবর্তন। মানব জীবন এবং বিজ্ঞানকে আজ কোনভাবেই আলাদা করা যাবে না। প্রাত্যহিক জীবনে বিজ্ঞান আমাদের প্রতিনিয়ত সুফল এনে দিচ্ছে।\nবেকারত্ব মোচনে বিজ্ঞান – উন্নয়নশীল ও অনুন্নত দেশে বেকারত্ব অভিশাপ। আর্থিক সচ্ছলতা না থাকলে সমাজে অরাজকতা সৃষ্টির সম্ভাবনা থাকে। বিজ্ঞানের আবিষ্কার আজ বেকারত্ব  দূরীকরণ উল্লেখযোগ্য ভূমিকা রাখছে। হাতে-কলমে প্রযুক্তি সেবা সম্পর্কে জ্ঞান লাভ করে  তরুণ সমাজ অর্থ উপার্জন করছে। রেডিও ,টেলিভিশন, বৈদ্যুতিক পাখা, কম্পিউটার, মোবাইল উৎপাদন প্রতিষ্ঠানে যেমন শ্রম শক্তির প্রয়োজন হচ্ছে তেমনি ভাবে পরবর্তীতে মেরামতের জন্য আরেকটি শ্রমশক্তির প্রয়োজন দেখা দিচ্ছে ।ইলেকট্রনিক বিভিন্ন যন্ত্রাংশ উৎপাদন এবং মেরামতের জন্য আধুনিক শিক্ষা ব্যবস্থার মধ্যে কর্মমুখী শিক্ষার সুযোগ করে দিয়ে বেকারত্ব দূর করা সম্ভব হচ্ছে। ফ্রিল্যান্সিংয়ের মাধ্যমে অর্থ আয় করে বাংলাদেশের তরুণ সমাজ দেশের আর্থিক খাতে বিরাট ভূমিকা পালন করছে। বড় বড় শিল্প-কলকারখানায় উৎপাদন বৃদ্ধির জন্য বেশি বেশি শ্রমিক লাগছে। মোবাইলে রিচার্জ বা  মোবাইল এর মাধ্যমে ব্যাংকিং কার্যক্রম সম্পন্ন করে অর্থ উপার্জন করছে এবং তা দিয়ে একটি শ্রেণী তাদের জীবন জীবিকা বেশ ভালোভাবে নির্বাহ করছে। সর্বোপরি বিজ্ঞান বেকারত্ব দূর করার কাজে উল্লেখযোগ্য ভূমিকা পালন করছে।\nশিক্ষা ক্ষেত্রে বিজ্ঞানের অবদান-  শিক্ষা বিকাশের ক্ষেত্রে সবচেয়ে উল্লেখযোগ্য ভূমিকা রেখেছে বিজ্ঞানের নতুন আবিষ্কার।বিশেষ করে কাগজ-কলমের আবিষ্কার, মুদ্রণ শিল্পের অগ্রগতি, টাইপরাইটার আবিষ্কার যা শিক্ষার প্রসার ও বিকাশে সহায়তা করছে ।আধুনিক সময়ে কম্পিউটার আবিষ্কার হওয়ার পর শিক্ষাক্ষেত্রে উন্নতি আরো বৃদ্ধি পেয়েছে। পাওয়ার পয়েন্ট প্রেজেন্টেশনের মাধ্যমে খুব সহজভাবে   পাঠ্যবইয়ের বিষয়সমূহ উপস্থাপন  করলে শিক্ষার্থীদের বুঝতে সুবিধা  হায়। শিক্ষক ও শিক্ষার্থীদের যোগাযোগের মাধ্যম হিসেবে ইমেইল বা সামাজিক যোগাযোগ মাধ্যম বেশ কার্যকরী। শিক্ষার আলো পৌঁছে দিতে বিজ্ঞান সর্বোচ্চ চেষ্টা করছে। দেশ-বিদেশের বিশ্ববিদ্যালয়গুলোতে উচ্চতর শিক্ষা লাভের জন্য গবেষণা পত্র জমা দেওয়া বা ভর্তি পরীক্ষা  এখন অনলাইনের মাধ্যমে সম্পন্ন হচ্ছে। পৃথিবীর বিভিন্ন দেশের উন্নত শিক্ষা প্রতিষ্ঠান সম্পর্কে ধারণা নেওয়া এবং বিচিত্র জ্ঞান আহরণের জন্য ইন্টারনেট প্রযুক্তির অধিক কার্যকর। পৃথিবীর যেকোন ভাষার উল্লেখযোগ্য গ্রন্থ আমরা সহজেই পড়তে পারি ইন্টারনেটের কল্যাণে। পৃথিবীর কোন জ্ঞান নির্দিষ্ট সমাজ বা দেশের গন্ডির মধ্যে সীমাবদ্ধ থাকছে না, জ্ঞান হয়ে উঠেছে সমগ্র পৃথিবীর। বিজ্ঞানের নানা আবিষ্কার শিক্ষাক্ষেত্রকে  উন্নতির দিকে নিয়ে যাচ্ছে।\nচিকিৎসা ক্ষেত্রে বিজ্ঞান- জনস্বাস্থ্যের কল্যাণে উল্লেখযোগ্য ভূমিকা রেখেছে বিজ্ঞান। চিকিৎসা ক্ষেত্রে বিজ্ঞানের অবদান আমরা তখনই বুঝতে পারে যখন আমি বা আমার পরিবারের কেউ অসুস্থ হয়। এক্সে, আল্ট্রাসনোগ্রাম, ইসিজি, সিটি স্ক্যান প্রভৃতি আবিষ্কার রোগ নির্ণয় করার ক্ষেত্রে যথাযথ ভূমিকা পালন করছে। অত্যাধুনিক আবিষ্কার জটিল রোগের  সহজ সমাধান এনেছে। বৃক্ক,  অস্থিমজ্জা, যকৃত এর মত শরীরের গুরুত্বপূর্ণ অঙ্গ প্রতিস্থাপনের মাধ্যমে মানুষ নতুন করে জীবন ফিরে পাচ্ছে। হৃদ রোগীদের জন্য রক্তের প্রবাহ ঠিক রাখতে রক্তনালীর মাঝে  রিং ব্যবহার করা হচ্ছে অথবা লেজার রশ্মির মাধ্যমে রক্তনালীর অভ্যন্তরের চর্বি সরিয়ে দিচ্ছে। ক্যান্সারে আক্রান্ত রোগীদের চিকিৎসা নিশ্চিত করার লক্ষ্যে কেমোথেরাপির বিশেষ ভূমিকা পালন করছে। মূত্রথলি ও পিত্তকোষের পাথর অপসারণের জন্য লেজার রশ্মি ব্যবহার বর্তমান সময়ে বেশ বৃদ্ধি পেয়েছে। লেজারের মাধ্যমে শরীরের  অতি স্পর্শকাতর স্থানের সুচিকিৎসা নিশ্চিত করা যাচ্ছে। বিজ্ঞানের আবিষ্কার ব্যতীত আজকের দিনের আধুনিক চিকিৎসা কোনভাবেই কল্পনা করা সম্ভব নয়। কম্পিউটার প্রযুক্তি চিকিৎসাবিজ্ঞানে অভূতপূর্ব পরিবর্তন  এনে দিয়েছে।\nঅর্থনীতিতে বিজ্ঞানের অবদান- অর্থনৈতিক ভিত্তি ব্যতীত আধুনিক পৃথিবীতে কোন দেশ উন্নতি করতে পারবে না। অর্থনৈতিক প্রবাহ যে দেশে যত বেশি গতিশীল থাকে সেই দেশের জীবনযাত্রার মান তত বেশি উন্নতি লাভ করবে। অর্থনৈতিক উন্নয়নের ক্ষেত্রে বিজ্ঞানের অবদান বিশেষভাবে গুরুত্ব বহন করে। শিল্প কলকারখানা, ব্যাংকিং ব্যবস্থা, আধুনিক মানের যন্ত্রপাতি আবিষ্কার সহ আর্থিক খাতের সকল প্রতিষ্ঠানে বিজ্ঞানের  ছোঁয়া লেগেছে। বিজ্ঞানের সুফল হিসেবে মানুষের কর্মসংস্থানের সৃষ্টি হয়েছে যেমন তেমনি ভাবে আর্থিক প্রবাহ বৃদ্ধি পেয়েছে সর্বোপরি একটি দেশের মোট দেশজ উৎপাদন বা জিডিপিতে বিশেষ প্রভাব সৃষ্টি করছে।মানুষের মাথাপিছু আয় যত বেশি বৃদ্ধি পাবে তত বেশি সে দেশের সম্মান বহির্বিশ্বে বৃদ্ধি পাবে। অর্থনৈতিকভাবে সচ্ছলতা সৃষ্টি করা বিজ্ঞানের কাজ হয়ে দাঁড়িয়েছে। নতুন নতুন আবিষ্কার অর্থনৈতিক প্রবাহে আর্থিক উৎসের নতুন নতুন পথ সংযুক্ত করছে।\nযোগাযোগ ও পরিবহন ব্যবস্থায় বিজ্ঞান- যে দেশের পরিবহন ও যোগাযোগ ব্যবস্থা যত নিরাপদ ও সহজ সেই দেশ তত দ্রুত উন্নতি করতে পারবে। বর্তমান পৃথিবীর  সমৃদ্ধি বহুলাংশে নির্ভর করে সে দেশের পরিবহন ও যোগাযোগ ব্যবস্থার ওপর।চাকা আবিষ্কারের মধ্য দিয়ে পরিবহন ও যোগাযোগ ব্যবস্থা পরিবর্তনের যে ধারা শুরু হয়েছিল তা বর্তমানে ব্যাপকতা লাভ করেছে। বুলেট ট্রেন, এরোপ্লেন, রকেট সহ বহু ধরনের দ্রুতগামী বাহন আবিষ্কৃত হয়েছে। নৌপথে পণ্য ও মানুষ পরিবহনের জন্য উন্নত মানের জাহাজ, লঞ্চ, স্টিমার ,স্পিড বোর্ড আবিষ্কৃত হয়েছে। পৃথিবীর এক প্রান্ত থেকে অন্য প্রান্তে মানুষের সঙ্গে যোগাযোগ স্থাপনের জন্য মোবাইল, টেলিফোন ব্যবহার করা হচ্ছে। প্রাতিষ্ঠানিক তথ্য বিনিময়ের জন্য ইমেইল সবচেয়ে জনপ্রিয় মাধ্যম।গভীর সমুদ্র পথ পাড়ি দিতে পারে এমন বৃহদায়তনের উচ্চ প্রযুক্তি সম্পন্ন মালবাহী জাহাজ পৃথিবীর এক প্রান্ত থেকে অন্য প্রান্ত পর্যন্ত চলে যাচ্ছে।  যোগাযোগ ও পরিবহন ব্যবস্থায় বিজ্ঞানের অবদান অনস্বীকার্য।\nঝুঁকিপূর্ণ কাজে বিজ্ঞান- মানুষ যেখানে পৌঁছাতে পারে না সেখানে মানুষের তৈরি প্রযুক্তি পৌঁছে যেতে পারে সহজেই। বিজ্ঞানের অভূতপূর্ব আবিষ্কার রোবট। মহাশূন্যের রহস্য আবিষ্কারের জন্য রোবট সবচেয়ে কার্যকরী মাধ্যম। দুর্গম পাহাড়-পর্বত, গভীর খনি, সমুদ্রের অতল গহীনে সহজে পৌঁছে যাচ্ছে রোবট। মানুষকে  চাঁদে নিয়ে  গেছে রকেট  আবার মঙ্গলে  পানির অস্তিত্ব খুঁজে পেতে বিজ্ঞান নিরলস পরিশ্রম করে যাচ্ছে।মহাশূন্যের বিচিত্র অজানা তথ্য জানতে মানুষ বিজ্ঞানের শরণাপন্ন হচ্ছে।আকাশপথে ড্রোনের মাধ্যমে গোয়েন্দা তথ্য যেমন সংগ্রহ করা হচ্ছে তেমনি ভাবে মানুষের কাছে বার্তাও পাঠানো হচ্ছে এই প্রযুক্তির মাধ্যমে। যেখানে মানুষের জীবনের ঝুঁকি রয়েছে সেখানে এগিয়ে যাচ্ছে বিজ্ঞানের আবিষ্কৃত বিভিন্ন প্রযুক্তি।মানবকল্যাণে বিজ্ঞান সব সময় অবদান রেখে চলেছে।\nবাণিজ্য বিকাশে বিজ্ঞানের অবদান- সাম্প্রতিক বিশ্বে বাণিজ্য বিকাশে সবথেকে কার্যকরী ভূমিকা পালন করছে বিজ্ঞান। এক দেশ থেকে অন্য দেশে  কাঁচামাল সরবরাহ করা যেমন সহজ হচ্ছে তেমনি ভাবে পৃথিবীর যেকোন প্রান্তে উৎপাদিত পণ্য পৌঁছে দেয়া যাচ্ছে। সমগ্র পৃথিবীটাই এখন একটি বাজারে পরিণত হয়েছে এবং এর একমাত্র কারণ বিজ্ঞানের বিস্ময়কর আবিষ্কার সমূহ। পৃথিবীর কোন অঞ্চলে কোন পণ্যের চাহিদা রয়েছে তা যেমন আমরা মুহূর্তের মধ্যে ইন্টারনেট সংযোগের মাধ্যমে জানতে পারি ঠিক তেমনি ভাবে  একটি পণ্য উৎপাদন করতে কত খরচ পড়বে তাও আমরা সহজে হিসাব করে ফেলতে পারি।বাণিজ্য বিকাশের আজকের যে সফলতার পেছনে বিজ্ঞানের  বড় অবদান রয়েছে।\nকৃষিক্ষেত্রে বিজ্ঞান- মানুষের খাদ্য নিরাপত্তার জন্য বিজ্ঞানীরা নতুন নতুন জাতের  বীজ উৎপাদন করছে। এখন আর মাঠে আমরা লাঙ্গল গরু খুব একটা দেখি না আমরা দেখি  পাওয়ার টিলার, ট্রাক্টর, ধান মাড়াই যন্ত্র। কৃষি কাজ সহজ করার জন্য আবিষ্কৃত হয়েছে বীজ রোপণ, ফসল আহরণ করার যন্ত্র। পানির জন্য প্রকৃতির ওপর নির্ভরতা কমিয়ে গভীর নলকূপ স্থাপন করে পানি উত্তোলন করা হচ্ছে।  পূর্বে যে জমিতে বছরে একটি মাত্র  সফল উৎপাদন হতো সেই জমিতে উন্নত জাতের বীজ ব্যবহার করার কারণে বছরে তিনটি ফসল উৎপাদিত হচ্ছে।  বিভিন্ন জাতের বিলুপ্তপ্রায় দেশি মাছ পুকুরে চাষ করার উপযোগী করার মাধ্যমে দেশে মাছের চাহিদা পূরণ হচ্ছে। মাটি পরীক্ষার যন্ত্র ব্যবহার করে জমিতে প্রয়োজনীয় সার ব্যবহার করা হচ্ছে।প্রাকৃতিক  সারের সঙ্গে ব্যবহৃত হচ্ছে রাসায়নিক সার।গবেষণার মাধ্যমে কৃষিক্ষেত্রে উন্নত জাতের বীজ, সার, চাষ পদ্ধতি, আবিষ্কৃত  হয়েছে  যা মূলত কৃষি বিপ্লবের ভিত্তি রচনা করেছে। মানব কল্যাণের জন্য বিজ্ঞান যেসব আবিষ্কার মানুষের জীবনকে বদলে দিয়েছে তারমধ্যে উল্লেখযোগ্য হল কৃষি সম্পর্কিত আবিষ্কার।\nজীবনমান উন্নয়নে বিজ্ঞানের ব্যবহার- মানুষের অর্থনৈতিক প্রবাহ যদি যথাযথ থাকে তাহলে জীবন মানের উন্নয়ন ঘটে। অর্থনৈতিক প্রবাহ ঠিক রাখার ক্ষেত্রে বিজ্ঞানের নতুন নতুন আবিষ্কারের অবদান অনস্বীকার্য। জীবনমান উন্নয়নের ক্ষেত্রে বিজ্ঞানের আবিষ্কার অভূতপূর্ব ভাবে কাজে লাগছে। আজ আমরা রেডিও টেলিভিশনের মাধ্যমে ঘরে বসেই বিনোদন লাভ করতে পারছি আবার প্রয়োজন মত অন্যের সঙ্গে যোগাযোগ স্থাপনের জন্য টেলিফোন, মোবাইল ব্যবহার করছি। বাণিজ্য ব্যবস্থা ঠিক রাখার জন্য বিশেষ অ্যাপ ব্যবহার করা হচ্ছে। সার্বিকভাবে আমাদের জীবন মান উন্নয়নে প্রত্যক্ষভাবে বিজ্ঞান প্রভাব ফেলছে।\nআবহাওয়ার পূর্বাভাস জানতে বিজ্ঞান – প্রকৃতির বিপক্ষে গিয়ে আমরা যতই অবস্থান নিচ্ছে ততই প্রকৃতি নিজের শক্তি-সামর্থ্য জানান দিতে ঝড়, বন্যা, জলোচ্ছ্বাস সহ বিভিন্ন রকম প্রাকৃতিক দুর্যোগ সৃষ্টি করছে। মানুষ  তার বুদ্ধি বিবেক ব্যবহার করে আবহাওয়ার পূর্বাভাস জানার জন্য প্রযুক্তি সহায়তা নিচ্ছে। বাতাসের গতিবেগ নির্ণয়, বাতাসে জলীয় বাস্পের পরিমাণ নির্ণয়,ঘূর্ণিঝড়ের পূর্বাভাস, জলোচ্ছ্বাসের সম্ভাবনা সহ বিভিন্ন রকম দুর্যোগপূর্ণ আবহাওয়ার আগাম সংবাদ আমরা বিজ্ঞানের কল্যাণে  পাচ্ছি ।বাংলাদেশের উপকূলীয় এলাকায় বসবাসরত মানুষের প্রকৃতির সঙ্গে যুদ্ধ করে বেঁচে থাকতে হয় তাই অতি বর্ষণের ফলে সৃষ্ট বন্যা, অথবা নিম্নচাপের ফলে সৃষ্টি হওয়া ঘূর্ণিঝড় থেকে রক্ষা পাওয়ার জন্য বিজ্ঞান আমাদের সহায়তা করছে। উপগ্রহের মাধ্যমে আমরা আবহাওয়ার পূর্বাভাস জানতে পারি।\nশিল্প ক্ষেত্রে বিজ্ঞান-  অষ্টাদশ শতাব্দীতে ইউরোপে শিল্প বিপ্লব ঘটেছিল মূলত বিজ্ঞানের নতুন নতুন আবিষ্কারের ফলে। ছোট শিল্প বা কুটির শিল্প একটি পণ্য উৎপাদন করতে যে সময় ও অর্থ ব্যয় করে বৃহৎ শিল্প তার থেকে কম মূল্যে পণ্য উৎপাদন করতে সক্ষম হচ্ছে। শিল্পক্ষেত্রে যে পরিবর্তন তার পেছনে রয়েছে বিজ্ঞানের আশীর্বাদ। অনলাইন ভিত্তিক বিভিন্ন ওয়েবসাইটে উৎপাদিত পণ্যের বিজ্ঞাপন প্রদানের মাধ্যমে ক্রেতা সংগ্রহ করা সহজ হয়েছে। আধুনিক সময়ে শিল্পের প্রসারে বিজ্ঞানের বিস্ময় আবিষ্কার বহুমুখী। উৎপাদন থেকে শুরু করে ক্রেতা পর্যন্ত আধুনিক প্রযুক্তির সহায়তা নেয়া হচ্ছে। ইন্টারনেট ব্যবহার করে পণ্যের বিজ্ঞাপন দেওয়া যেমন সহজ তেমনি ভাবে পণ্যের চাহিদা যাচাই করারও সুযোগ তৈরি হয়েছে। বিভিন্ন পণ্য উৎপাদনের জন্য যে কাঁচামাল ব্যবহার করা হয় তার বৃহৎ অংশ পাওয়া যায় খনিতে আর  খনির অনুসন্ধান কাজ করতে ব্যবহার করা হচ্ছে আধুনিক বিজ্ঞানের বিভিন্ন আবিষ্কার।\nসভ্যতা বিকাশে বিজ্ঞানের অবদান- মানব সভ্যতা বিকাশের ক্ষেত্রে উল্লেখযোগ্য অবদান রেখেছে বিজ্ঞান। বিজ্ঞান ছাড়া কখনোই আমরা আজকের এই আধুনিক বিশ্বে উপস্থিত হতে পারতাম না। জ্ঞান বিজ্ঞানের বিকাশ, যোগাযোগ ব্যবস্থার অভূতপূর্ব পরিবর্তন, মানুষের চিন্তা চেতনার বিশালতা, সভ্য জীবনে পদার্পণ এ সকল কিছুর পেছনে রয়েছে বিজ্ঞান। সর্বোপরি সভ্যতা বিকাশের ক্ষেত্রে বিজ্ঞান  সব থেকে বেশি অবদান রেখেছে। সূর্যোদয় থেকে সূর্যাস্ত পর্যন্ত সকল কাজেই প্রত্যক্ষ এবং পরোক্ষভাবে বিজ্ঞানের উপর আমাদের নির্ভর করতে হচ্ছে।\nবিজ্ঞানের ক্ষতিকর দিক –  বিজ্ঞানের সাফল্যের দিক যেমন রয়েছে তেমনি তার একটি অন্ধকার দিকও রয়েছে যা আমরা অস্বীকার করতে পারি না।পৃথিবীতে আজ বড় বড় যুদ্ধে ব্যবহার করা হচ্ছে ভারি ভারি অস্ত্র যেমন বোমারু বিমান, পারমানবিক বোমা, ডিনামাইট, এটম বোমা, ট্যাংক, কামান সহ বিভিন্ন গোলাবারুদ যা আধুনিক বিজ্ঞানের আবিষ্কার। প্রথম ও দ্বিতীয় বিশ্বযুদ্ধ, ইসরাইল-ফিলিস্তিন যুদ্ধ, আফগানিস্তান, সিরিয়ার যুদ্ধ যার মধ্য দিয়ে মানব সভ্যতা দেখলো বিজ্ঞানের ভয়াবহ রূপ।হিরোশিমা ও নাগাসাকির মানুষ আজও যুদ্ধের ভয়াবহতা বহন করে যাচ্ছে।\nউপসংহার- বিজ্ঞানের কিছু আবিষ্কার মানুষের জন্য ক্ষতির কারণ হলেও বৃহত্তর অর্থে বিজ্ঞান মানুষকে দেখিয়েছে শান্তি এবং সমৃদ্ধির পথ। বিজ্ঞানকে যদি আমরা শুভ কাজে ব্যবহার করতে পারি তাহলে বিজ্ঞান হবে আমাদের কাছে শতভাগ আশীর্বাদ আর যদি খারাপ কাজে ব্যবহার করি তাহলে আমাদের জন্য হবে অভিশাপ। বর্তমান সময়ে বিজ্ঞান ছাড়া আমরা কোন ভাবে সমৃদ্ধির পথে এগোতে পারি না। সর্বোপরি বিজ্ঞানের বিচিত্র আবিষ্কার মানুষের জীবনে  কল্যাণ বয়ে নিয়ে এসেছে।"
        }
      ]
    },
    {
      "number": "3",
      "uddipok": "নারীর ক্ষমতায়ন\n।",
      "tag": "FGCC 24,MB 23,RCC 23,CTG.B 19,CB 16,JB 16",
      "sub_questions": [
        {
          "label": "",
          "question": "",
          "explanation": "ভূমিকাঃ\nবিশ্বে যা কিছু মহান সৃষ্টি চিরকল্যাণকর\nঅর্ধেক তার করিয়াছে নারী অর্ধেক তার নর।\nকাজী নজরুল ইসলাম\nসভ্যতার অভাবনীয় সাফল্যের পেছনে নারী ও পুরুষের সমান অবদান অনস্বীকার্য। নারীকে বাদ দিয়ে পুরুষের একক অংশগ্রহণের মাধ্যমে সমাজের উন্নয়নের কথা কল্পনা করা যায় না। কিন্তু যুগ যুগ ধরে নারীরা অবহেলিত ও শোষিত হয়ে আসছে। পুরুষশাসিত সমাজব্যবস্থায় সামাজিক কুসংস্কার, ধর্মীয় গোঁড়ামি, নিপীড়ন ও বৈষম্যের বেড়াজালে নারীরা তাদের অধিকার বিসর্জন দিয়ে আসছে। নারীরা তাদের প্রতিভার বিকাশ ও আত্মপ্রকাশ ঘটানোর সুযোগ থেকে ক্রমে বঞ্চিত হচ্ছে। নারীকে পূর্ণ মর্যাদা প্রদান, তার মেধা ও শ্রমকে শক্তিতে রূপান্তর করে এবং তার স্ব-নির্ভরশীলতাকে বাস্তবায়ন করার মাধ্যমে সমাজ, রাষ্ট্র নির্বিশেষে সারা বিশ্বে নারীর ক্ষমতায়ন নিশ্চিত করা সম্ভব।\nনারীর ক্ষমতায়নঃ নারীর ক্ষমতায়ন ব্যাপক অর্থে একজন নারীর স্বকীয়তা, নিজস্বতা সর্বোপরি স্বয়ংসম্পূর্ণতার বিকাশকে বোঝায়। নারী-পুরুষের মধ্যকার অসমতা ও বৈষম্য দূর করে নারীকে পুরুষের সমকক্ষে প্রতিষ্ঠিত করাই হলো নারীর ক্ষমতায়ন। নারীর ক্ষমতায়ন করতে হলে নারীকে ক্ষমতা বিকাশের সুযোগ দিতে হবে। পারিবারিক, সামাজিক ও রাষ্ট্রীয় সকল ক্ষেত্রে নারী-পুরুষের সমতা প্রতিষ্ঠা এবং নারীদেরকে শিক্ষিত ও দক্ষ মানবসম্পদে পরিণত করতে হবে। সমাজ ও অর্থনীতিতে নারীর অবদান যথাযথ মূল্যায়ন করতে হবে এবং তাদের উপর নির্যাতন করা প্রতিরোধ করতে হবে, তবেই নারীর ক্ষমতায়ন নিশ্চিত হবে।\nসংবিধানে নারীর অবস্থানঃ বাংলাদেশের সংবিধানে নারীর যথাযোগ্য অবস্থান নিশ্চিত করা হয়েছে। সংবিধানে নারীর অধিকার ও মৌলিক স্বাধীনতা রক্ষা করার উদ্দেশ্যে বিভিন্ন ধারা সন্নিবেশ করা হয়েছে। ১৯ অনুচ্ছেদে বর্ণনা হয়েছে “জাতীয় জীবনে সর্বস্তরে মহিলাদের অংশগ্রহণ ও সুযোগের ক্ষমতা রাষ্ট্র নিশ্চিত করিবে।” ২৭ নং ধারায় উল্লেখ করা হয়েছে- “সকল নাগরিক আইনের দৃষ্টিতে সমান এবং আইনের সমান আশ্রয় লাভের অধিকারী।” এছাড়াও ২৮(১), ২৮(২), ২৮(৩), ২৮(৪), ২৯(১), ২৯(২)-ধারায় নারী-পুরুষ, ধর্ম-বর্ণ নির্বিশেষে সকলের সমান অধিকারের বিধান রয়েছে। ৬৫(৩) ধারায় নারীর জন্য জাতীয় সংসদে আসন সংরক্ষিত আছে এবং এ ধারার অধীনে নারী স্থানীয় শাসন সংক্রান্ত প্রতিষ্ঠানসমূহে প্রতিনিধিত্ব করতে পারে।\nবিশ্বের প্রেক্ষাপটে নারীঃ পশ্চিমা বিশ্বের দেশগুলোতে নারীর ক্ষমতায়নের বিষয়টি প্রথম সাড়া জাগায়। আর এ ক্ষমতায়ন সফল করতে এগিয়ে আসে জাতিসংঘ। জাতিসংঘ নারীর রাষ্ট্রীয়, সামাজিক, রাজনৈতিক ও অর্থনৈতিক উন্নয়ন ও ক্ষমতায়নের লক্ষ্যে ১৯৭৫ সালকে ‘বিশ্ব নারী বর্ষ’, ১৯৭৫-১৯৮৫ সালকে নারী দশক হিসেবে ঘোষণা করে। ১৯৭৫ সালে মেক্সিকোতে, ১৯৮০ সালে কোপেনহেগেনে ১৯৮৫ সালে নাইরোবিতে এবং ১৯৯৫ সালে বেইজিংয়ে যথাক্রমে প্রথম, দ্বিতীয়, তৃতীয় এবং চতুর্থ বিশ্ব নারী সম্মেলন অনুষ্ঠিত হয়। উন্নত দেশগুলোতে যেমন আমেরিকা, ব্রিটেনে, কানাডা, জাপান প্রভৃতি দেশের নারী সকল ক্ষেত্রে পারদর্শী।\nবাংলাদেশের প্রেক্ষাপটে নারীঃ বাংলাদেশের আর্থ-সামাজিক প্রেক্ষাপটের কারণেই নারীরা বৈষম্যের শিকার হয়। তবে একথাও সত্য যে, আলোকোজ্জ্বল প্রভাতে দিকে দিকে আজ নারীপ্রগতির বাদ্য বেজে উঠছে। যার জ্বলন্ত উদাহরণ হচ্ছে বাংলাদেশের প্রধানমন্ত্রী এবং বিরোধী দলীয় নেত্রী। স্বাধীনতা যুদ্ধে নারী মুক্তিযোদ্ধা ও নির্যাতিত নারীর পুনর্বাসন এবং বৃত্তিমূলক প্রশিক্ষণ প্রদানের লক্ষ্যে ১৯৭২ সালে “নারী পুনর্বাসন বোর্ড” গঠন করা হয়। ১৯৭৮ সালে গঠিত মহিলা বিষয়ক মন্ত্রণালয়কে ১৯৯৪ সালে বর্ধিত করে মহিলা ও শিশু বিষয়ক মন্ত্রণালয়ে রূপান্তর করা হয়। দারিদ্র্য বিমোচন, নারী নির্যাতন, নারী পাচার রোধ, নারীর নিরাপত্তা এবং সমঅংশগ্রহণ নিশ্চিত করাই হলো মহিলা ও শিশু বিষয়ক মন্ত্রণালয়ের মূল লক্ষ্য। নারীকে অর্থনৈতিক চালিকা শক্তি হিসেবে কাজে লাগানোর জন্য National Strategy for Accredited Poverty Reduction (NSAPR-II)-এ বিভিন্ন কার্যক্রম সন্নিবেশ করা হয়েছে। বাংলাদেশের অর্থনীতির প্রায় ৭৬% আসে তৈরি পোশাক খাত থেকে। এই পোশাক তৈরির খাতে নারী শ্রমিকের অবদানই সবচেয়ে বেশি।\nনারীর প্রশাসনিক ও রাজনৈতিক অবস্থানঃ বাংলাদেশের আইনসভায় মহিলাদের জন্য ৫০টি আসন সংরক্ষিত রয়েছে। তবে এ পর্যন্ত সংরক্ষিত আসনে মোট ১৮৫ জন মহিলা সদস্য মনোনীত হয়েছেন। যার মধ্যে ৮ জনই একাধিকবার। প্রত্যক্ষভাবে নির্বাচিত ৩০০ আসনের মধ্যে ১৯৯১ সালে ৫ জন, ১৯৯৬ সালে ৭ জন এবং বর্তমানে ৬ জন নারী সংসদ সদস্য রয়েছেন। যা নারীর ক্ষমতায়নের ক্ষেত্রে খুবই অপ্রতুল। বাংলাদেশে নারী শ্রমশক্তির পরিমাণ প্রায় ২৫ মিলিয়ন। এর মধ্যে প্রশাসনিক ও ব্যবস্থাপনা পেশায় মাত্র ১০,০০০ জন, প্রায় ৭৯% কৃষিখাতে, ৯.৯% নারী ম্যানুফ্যাকচারিং ও পরিবহন খাতে ২.২% নারী বিপণন শ্রমিক এবং ০.৬% করণিক পর্যায়ে কাজ করে। সরকারি চাকরিজীবী ৮৫,০০০ জন নারীর মধ্যে ১% মন্ত্রণালয়গুলোতে, ১৬.৫% স্বায়ত্ত্বশাসিত সংস্থায় এবং ৮২.৫% সাধারণ অফিসে নিয়োগপ্রাপ্ত রয়েছে।\nনারীর ক্ষমতায়নের অন্তরায়সমূহঃ তৃতীয় বিশ্বের দেশগুলোতে নারীর ক্ষমতায়ন সন্তোষজনক নয়। এসব রাষ্ট্রে আর্থ-সামাজিক অবকাঠামো এতটাই দুর্বল যে তারা তাদের নারী সমাজের উন্নয়নে পরিপূর্ণ সুযোগ-সুবিধার ব্যবস্থা করতে পারে না। সনাতন দৃষ্টিভঙ্গি, শিক্ষাক্ষেত্রে অসহযোগিতা, অপর্যাপ্ত নিরাপত্তা ও আইনী পদক্ষেপ, সংকীর্ণ চিন্তা-চেতনা ও মনোভাব এসব কিছুই নারীর ক্ষমতায়নে বাধা সৃষ্টি করে। নারীর ক্ষমতায়নে প্রধান প্রধান অন্তরায়সমূহ নিম্মরূপ-\nসামাজিক কারণঃ সমাজে কন্যা সন্তান জন্ম নেওয়াকে এক ধরণের বোঝা মনে করা হয়। তারা পারিবারিকভাবে বৈষম্যের শিকার হয়ে বড় হতে থাকে। তারপর সমাজের প্রচলিত প্রথা অনুযায়ী স্বামীর সংসারে আসার পরও তারা অবহেলা, অবজ্ঞা ও প্রবঞ্চনার হাত থেকে রক্ষা পায় না। নারীকে ‘ঘরের লক্ষ্মী’ বলা হয়। কিন্তু সমাজে নারীর অবদানকে কখনোই মূল্যায়ন করা হয় না। ফলে তারা আত্মবিশ্বাস ও দৃঢ়তা হারিয়ে ফেলে এবং নিজেদেরকে গুটিয়ে রাখে।\nরাজনৈতিক কারণঃ সমাজবিজ্ঞানী ম্যাককরম্যাক বলেছেন যে, মহিলারা তিনটি কারণে রাজনীতিতে অংশগ্রহণ করতে পারে না। সেগুলো হলো (ক) সামাজিকীকরণে ভিন্নতা, (খ) কম শিক্ষিত, (গ) হীনমন্যতা ও প্রাচীন মনোভাব। রাজনীতিতে নারীর অংশগ্রহণকে সমাজের চোখে হেয় প্রতিপন্ন করে দেখা হয়। শিক্ষার অভাবে আত্মবিশ্বাস কম থাকায় নারী আগ্রহ হারিয়ে ফেলে। এছাড়া রাষ্ট্রীয়ভাবে পর্যাপ্ত সুযোগ-সুবিধা এবং সমর্থন না থাকায় রাজনীতিতে নারীর অংশগ্রহণ খুবই সীমিত।\nঅর্থনেতিক কারণঃ প্রখ্যাত নারীবাদী লেখিকা Easter Bosemp তাঁর বিখ্যাত গ্রন্থ \"Womens Role in Economic Development\"- এ নারীর অন্যতম শত্রু হিসেবে দারিদ্র্যকে নির্দেশ করেছেন। বাংলাদেশের দারিদ্রসীমার নীচে বসবাসকারী শতকরা ৪০ ভাগ জনগোষ্ঠীর দুই-তৃতীয়াংশই নারী। কর্মক্ষেত্রে নারীকে পুরুষের তুলনায় অনেক পিছিয়ে রাখা হয়েছে। এছাড়া সংসারে নারীর শ্রম বিনিময়ের কোনো মাপকাঠি উদ্ভাবিত হয়নি।\nশিক্ষার অভাবঃ নেপোলিয়ন বলেছেন- “আমাকে একজন শিক্ষিত মা দাও আমি তোমাদের একটা শিক্ষিত জাতি দিব।” কিন্ত আমাদের দেশে শিক্ষিত নারীর সংখ্যা শতকরা ৩০ ভাগ। শিক্ষার অভাবে নারী তার নিজের অধিকার সম্পর্কে সচেতন হতে পারে না। এটি নারীর ক্ষমতায়নের অনেক বড় অন্তরায়।\nনারীর ক্ষমতায়নে করণীয়সমূহঃ নারীর ক্ষমতায়নে নারীকেই সবার প্রথম এগিয়ে আসতে হবে। নিজেরা সচেতন না হলে, নিজের উন্নয়ন নিজে না ভাবলে ক্ষমতায়ন অসম্ভব। তাই নারীদের যাবতীয় অধিকার আদায়ে সচেষ্ট হতে হবে। নারীর ক্ষমতায়নে করণীয়সমূহ নিচে উল্লেখ করা হলো-\n* বেগম রোকেয়া নারী জাতির অগ্রগতির জন্য শিক্ষার উপর গুরুত্ব দিয়েছেন। তিনি বলেছেন- “আমি চাই সেই শিক্ষা যাহা তাহাদিগকে নাগরিক অধিকার লাভে সক্ষম করিবে।” নারীশিক্ষা বৃদ্ধির হার বাড়ানোর পাশাপাশি পাঠ্যপুস্তকে নারীর আইনগত ও রাজনৈতিক অধিকার সংক্রান্ত তথ্য সংযোজিত করতে হবে।\n* সামাজিকতার দোহাই দিয়ে নারীকে ঘরে বন্দী করে রাখা যাবে না। নারীর প্রতি প্রাচীন দৃষ্টিভঙ্গি পরিবর্তন করে সমাজে পুরুষের সমমর্যাদায় নিয়ে আসতে হবে।\n* বিভিন্ন ধর্মগ্রন্থে নারীদেরকে যে গুরুত্ব প্রদান করা হয়েছে তার যথাযথ বাস্তবায়ন করতে হবে। ইসলাম ধর্মে হাদীসে বর্ণিত আছে- “মায়ের পায়ের নিচে সন্তানের বেহেশত”। আবার হিন্দু পুরাণে বর্ণিত হয়েছে- “নারীরা শক্তির মূল আধার”। এসব ধর্মীয় বাণী অপরিবর্তিত অবস্থায় এবং সঠিক উপায়ে সমাজের মানুষের কাছে প্রচার করতে হবে।\n* নারী সমস্যা সমাধানের জন্য নারীকেই ব্যাপক হারে রাজনীতিতে অংশগ্রহণ করতে হবে। রাজনীতিতে অংশগ্রহণের মাধ্যমে তারা নিজেরাই স্ব-জাতির সংকট উত্তরণে প্রতিনিধির ভূমিকা পালন করতে পারে। এ লক্ষ্যে রাজনৈতিক দলসমূহ এবং প্রচার মাধ্যমগুলোকে সর্বাত্মক প্রচেষ্টা গ্রহণ করতে হবে।\n* শিক্ষা, স্বাস্থ্য, প্রশিক্ষণ এবং মানসিক ও সাংস্কৃতিক বিকাশের মাধ্যমে নারীকে দক্ষ মানব সম্পদে রূপান্তর করতে হবে।\n* কর্মস্থানে নারীর নিরাপত্তা প্রদান এবং সমান মজুরি প্রদানের মাধ্যমে নারীকে উৎপাদনশীল কর্মে যোগদানের সুযোগ করে দিতে হবে।\nসরকারের গৃহীত পদক্ষেপঃ বাংলাদেশ সরকার নারীর ক্ষমতায়ন এবং সার্বিক উন্নয়নের লক্ষ্যে বিভিন্ন কর্মসূচি গ্রহণ করে আসছে। ১৯৭২ সালে সরকারি চাকুরিতে দশভাগ কোটা নারীর জন্য সংরক্ষিত করা হয়। ১৯৭৮ সালে মহিলা বিষয়ক স্বতন্ত্র মন্ত্রণালয় গঠন করা হয়। সরকার নারীর অধিকার নিশ্চিত করার জন্য গেজেটেড পদে ১০% এবং নন গেজেটেড পদে ১৫% কোটা নির্ধারণ করেছে। প্রাথমিক বিদ্যালয়ে ৬০% নিয়োগ নারীদের জন্য সংরক্ষিত। এছাড়া সরকার বিভিন্ন আইনী পদক্ষেপ এবং অপরাধীদের শাস্তি দেওয়ার মাধ্যমে নারীর নিরাপত্তা বিধান করেছে।\nনারী নির্যাতন প্রতিরোধঃ নারীর ক্ষমতায়নের লক্ষ্যে অচিরেই নারী নির্যাতন বন্ধ করতে হবে। সরকারি ও বেসরকারিভাবে সুপরিকল্পিত কর্মসূচি প্রণয়ন ও বাস্তবায়ন করতে হবে। এসব কর্মসূচির আওতায় সচেতনতা বৃদ্ধি, শাস্তিমূলক ব্যবস্থা, মামলা পরিচালনার জন্য প্রয়োজনীয় সহায়তা, নিরাপদ আশ্রয় ও পুনর্বাসন, আর্থিক সহায়তা ইত্যাদি কার্যক্রম অন্তর্ভুক্ত থাকবে। মহিলা বিষয়ক মন্ত্রণালয়কে সর্বোচ্চ ক্ষমতা প্রদান করতে হবে, যাতে করে নারী নির্যাতনে দৃষ্টান্তমূলক শাস্তি দেওয়া যায়। নারী নির্যাতন প্রতিরোধ করার লক্ষ্যে রাষ্ট্রের উচিত নারী ও শিশু বিষয়ক অপরাধের বিচার দ্রুত নিষ্পত্তি করা এবং সময়োপযোগী কঠোর আইন পাস করা।\nউপসংহারঃ\n“কোনো কালে একা হয়নিকো জয়ী পুরুষের তরবারি\nপ্রেরণা দিয়েছে সাহস দিয়েছে বিজয়লক্ষ্মী নারী।”\n-কাজী নজরুল ইসলাম\nজগৎ সংসারে নারীকে বিভিন্ন গুরুত্বপূর্ণ ভূমিকায় অবতীর্ণ হতে হয়। নিজের সন্তানকে গর্ভে ধারণ এবং জন্ম দিয়ে পৃথিবীর আলো দেখানোর মাধ্যমে একজন ‘মা’ নারী হিসেবে জীবনের সার্থকতা লাভ করে। যখন একটি শিশুর জন্ম হয় তখন একজন মায়েরও জন্ম হয়। এছাড়া স্ত্রী, বোন, কন্যাসহ মর্যাদাপূর্ণ সব সম্পর্কের বাঁধনে নারীরা সমাজের সাথে আবদ্ধ। তারা সমাজের অর্ধেক অংশ। তাদের প্রতিভা ও স্বয়ংসম্পূর্ণতা বিকাশের সুযোগ নিশ্চিত করা রাষ্ট্রের জন্য অবশ্য পালনীয় দায়িত্ব ও কর্তব্য।"
        }
      ]
    },
    {
      "number": "4",
      "uddipok": "মাদকাসক্তি ও তার প্রতিকার।",
      "tag": "MB 23",
      "sub_questions": [
        {
          "label": "",
          "question": "",
          "explanation": "ভূমিকা\nবাংলাদেশ সহ বর্তমান বিশ্ব সভ্যতা যেসব মারাত্মক সমস্যার সম্মুখীন হচ্ছে মাদকাসক্তি সেগুলোর মধ্যে অন্যতম। মাদকাসক্তি আমাদের ব্যক্তি ও সামাজিক জীবনের জন্য এক ভয়াবহ অভিশাপ। এক মরণ নেশার নাম হল মাদকাসক্তি। মাদকাসক্তি নামটা শুনলেই  আমাদের মন চমকে ওঠে। মানুষ জানেন যে, নেশা সর্বনাশা। এরপরেও মানুষ এই সর্বনাশার ফাঁদে আটকে যায়। আমাদের সমাজে মাদকাসক্তি বিস্তার লাভ করেছে। সর্বনাশা ব্যাধি রূপে এই সর্বনাশার শিকার হয়ে আমাদের যুবসমাজ বিপন্ন করছে তাদের জীবনকে।\nমাদকাসক্তির ভয় বহতা আরো বৃদ্ধি পাচ্ছে যতদিন যাচ্ছে ।মাদকাসক্তি একটি মরণফাঁদ আমাদের সমাজের জন্য। আর আমাদের যুবসমাজ, তরুণ সমাজ এই মরণ ফাঁদে আটকে যায় ।একটি সুন্দর পৃথিবী গড়ার জন্য আমাদের তরুণ ও যুব সমাজকে রক্ষা করা একান্ত কর্তব্য। তাই আমাদের উচিত মাদকমুক্ত সমাজ গঠনের দৃঢ়প্রতিজ্ঞ হওয়া।\nমাদকাসক্তি কি\nমাদকাসক্তি তাকে বলা হয়  যেসব দ্রব্য সামগ্রী ব্যবহার বা পান করলে নেশা সৃষ্টি হয় । আর মাদকাসক্ত তাদের বলা হয় যারা মাদক সেবন করে  । একজন ব্যক্তির জন্য একটি ক্ষতিকর শারীরিক ও মানসিক প্রতিক্রিয়া হল মাদকাসক্তি। মাদকাসক্তির নেশা হলো এমন এক নেশা যার কবল থেকে সহজে মুক্তি পাওয়া অসম্ভব। আর মাদকাসক্তির ফল হল অকাল মৃত্যু। মাদকাসক্তির আকর্ষণ শক্তি এত তীব্র যে সকল মানুষের পক্ষে সহজ জীবনে ফিরে আসা প্রায় অসম্ভব হয়ে যায়।\nযে দ্রব্য গ্রহণের ফলে মানুষের মনে নেতিবাচক প্রভাব আসে এবং যে দ্রব্যের প্রতি মানুষের নির্ভরশীলতা বৃদ্ধি পায় তাকে বলা হয় মাদকাসক্তি। মাদকের প্রতি ব্যক্তির যখন আগ্রহ ক্রমশ বাড়তে থাকে তখন তাকে বলা হয় মাদকাসক্তি। তাই মাদকদ্রব্যের প্রতি নেশাকেই মাদকাসক্তি বলা হয়।\nমাদক দ্রব্য কি\nযেসব দ্রব্য সেবন করলে বা গ্রহণ করলে মানুষের মানসিক ও শারীরিক পরিবর্তন হয় এবং মানুষের ওপর ক্ষতিকর প্রভাব পড়ে সেগুলোকে বলা হয় মাদকদ্রব্য। মাদকদ্রব্য বলতে বোঝায় সেসব দ্রব্য যা প্রয়োগ করলে মানবদেহে সংজ্ঞাবহ এবং মস্তিষ্ক হ্রাস পায় তাকে মাদকদ্রব্য বলা হয়। বর্তমানে বাংলাদেশসহ বিশ্বে বিভিন্ন ধরনের মাদকদ্রব্য রয়েছে।\nযেমন - প্রাচীন নেশা দ্রব্য হল গাঁজা, মদ, আফিম, ভাঙ ইত্যাদি। এছাড়াও বর্তমানে যেসব মাদকদ্রব্য প্রচলিত রয়েছে তা হলো - হেরোইন, ফেনসিডিল, ইয়াবা, মারিজুয়ানা,মরফিন, কোকেন, প্যাথেডিন, এল এস ডি, চরস, পপি,ক্যানবিস,  হাশিশ, স্মাক ইত্যাদি।\nমাদকদ্রব্যের প্রকারভেদ\nপৃথিবীতে  মাদকদ্রব্য রয়েছে বিভিন্ন ধরনের।  এগুলোকে ভাগ করা যায় প্রধানত দুই ভাগে । যথা -\nপ্রাকৃতিক ও রাসায়নিক\nপ্রাকৃতিক\nপ্রাকৃতিকভাবে যেসব মাদকদ্রব্য উৎপাদন করা হয় তাকে প্রাকৃতিক মাদকদ্রব্য বলা হয়। প্রাকৃতিক মাদকদ্রব্য সাধারণত গাছ থেকে উৎপাদন করা হয়। যেমন - গাজা, ভাঙ, আফিম, তাড়ি, চরস ইত্যাদি।\nরাসায়নিক\nরাসায়নিক ক্রিয়া বিক্রিয়ার মাধ্যমে পরীক্ষাগারে যে মাদকদ্রব্য উৎপাদন করা হয় তাকে রাসায়নিক মাদকদ্রব্য বলা হয়। প্রাকৃতিক মাদকদ্রব্য থেকে রাসায়নিক মাদকদ্রব্য বেশি ক্ষতিকর হয় এবং নেশা সৃষ্টি করে। রাসায়নিক মাদকদ্রব্য গুলো হল - হেরোইন, কোকেন, মরফিন, প্যাথেডিন , ইয়াবা, বিভিন্ন প্রকার এলকোহল, শূরা, সঞ্জীবনী ইত্যাদি। এছাড়াও বিশ্ব স্বাস্থ্য সংস্থার সংখ্যা অনুযায়ী নিকোটিন যুক্ত তামা দ্রব্য হল সিগারেট, জর্দা, চুরুট, নস্যি ইত্যাদি।\nমাদকের উৎস\nবিশ্বব্যাপী মাদকদ্রব্য বিস্তৃত। মাদক পৃথিবীর বিভিন্ন দেশে উৎপাদিত হয়। মাদকের সঙ্গে জড়িয়ে আছে মুনাফা লোভী অসাধু ব্যবসায়ী চক্র। অনেক দেশে মাদকের চোরা চালান, বিপণন, প্রক্রিয়াজাতকরণ করা হয়। মাদক চোরা চালানের প্রধান অঞ্চল হিসাবে যেগুলো পরিচিত সেগুলো হল -\nগোল্ডেন ট্রায়াঙ্গল\nগোল্ডেন ক্রিসেন্ট\nগোল্ডেন ওয়েজ\nগোল্ডেন ট্রায়াঙ্গেলের পরিধি বার্মা, মায়ানমার ও লাউস।\nগোল্ডেন ক্রিসেন্ট এর পরিধি ইরান, তুরস্ক, পাকিস্তান ও আফগানিস্তান। পাকিস্তানে সিংহভাগ উৎপন্ন হয়।\nগোল্ডেন ওয়েজ নেপাল সীমান্ত ও ভারতে পাওয়া যায়। ভারত ও নেপাল সীমান্তে প্রচুর পরিমাণে গাজা, হেরোইন, আফিম ও কোকেন ইত্যাদি বেশি উৎপন্ন হয়। মাদক উৎপাদন ও চোরাচালানের বড় একটি নেটওয়ার্ক গড়ে উঠেছে ব্রাজিল, কলম্বিয়া, ইকুয়েডর ও বলিভিয়ায়।বাংলাদেশের মতো উন্নয়নশীল দেশে ও  ছড়িয়ে পড়েছে এসব মাদকদ্রব্যের নেটওয়ার্ক।\nমাদকাসক্তির কারণ\nএকজন ব্যক্তির মাদকাসক্তি হওয়ার পেছনে অনেক কারণ রয়েছে। মাদকাসক্তি হওয়ার প্রধান কারণ গুলো হল-\nনৈতিক শিক্ষার অভাব\nপারিবারিক অশান্তি\nবেকারত্ব\nহতাশা ও বন্ধু-বান্ধবের প্ররোচনা\nমাদকদ্রব্য ব্যবসায়ীদের প্ররোচনা\nপাশ্চাত্য জীবনের অন্ধ অনুকরণ\nদেশের বিশেষ রাজনৈতিক ও সামাজিক অবস্থা\nপ্রেমে ব্যর্থতা\nসৌখিনতা ও কৌতূহল বসত\nমাদকদ্রব্যের সহজলভ্যতা ইত্যাদি।\nএছাড়াও যে সকল কারণে ব্যক্তি মাদকাসক্ত হয়ে ওঠে তা হল-\nহতাশা\nআমাদের যুব সমাজের মাদকাসক্তি হওয়ার পেছনের প্রধান কারণ হলো হতাশা। আমাদের যুব সমাজ নিজেকে নিয়ে অনেক উচ্চ আশা পোষণ করে কিন্তু সে মোতাবেক  কাজ করে না। যার কারণে সে তার মনের আশা পূরণ করতে ব্যর্থ হয় যার কারণে সে মাদকাসক্ত হয়ে ওঠে।\nকুশংসর্গ\nএকজন মানুষের জীবনে গুরুত্বপূর্ণ প্রভাব ফেলে তার পরিবেশ। একজন মানুষ অনেক সময় মাদকাসক্ত বন্ধুর সাথে মিশে নিজের অজান্তেই মাদকদ্রব্য সেবনে সে অভ্যস্ত হয়ে ওঠে।\nপারিবারিক কলহ\nপারিবারিক কলহ ও পরিবারের সদস্যদের মধ্যে ভালোবাসা ও সৌহার্দের অভাব আমাদের দেশ সহ সারা বিশ্বে কিশোরদের ভুল পথে পরিচালিত করে । একজন কিশোর মাদকের সংস্পর্শে এসে যায় সুস্থ সামাজিক পরিবেশের অভাবে  ।\nকৌতুহলবশত\nকৌতূহলবশত অনেক কিশোর - কিশোরী মাদকাসক্ত হয়ে ওঠে কারণ মানুষের সবচেয়ে বেশি আগ্রহ হয় নিষিদ্ধ জিনিসের প্রতি। তাই কৌতুহলবসত হয়ে একজন কিশোর মাদকাসক্ত হয়ে ওঠে।\nমাদকের উৎসভূমি\nআফিম হলো মাদকের মধ্যে সবচেয়ে প্রাচীন মাদক। আফিম কৃষকেরা তৈরি করেন পপি ফুলের নির্যাস থেকে এবং এই নির্যাস থেকে হয় মরফিন বেস। আর সর্বনাশা হেরোইন তৈরি হয় আফিম থেকেই। মাদকদ্রব্য মারিজুয়ানা উৎপন্ন হয় যুক্তরাষ্ট্র, কলম্বিয়া, জা্মাইকা, মরক্কো, পাকিস্তান, আফগানিস্তান, ব্রাজিল, জ্যামাইকা, গুয়েত মালা, দক্ষিণ আফ্রিকা, কেনিয়া, নাইজেরিয়া, ঘানা প্রভৃতি দেশে।জ্যামাইকা, মরক্কো, পাকিস্তান, আফগানিস্তান, নেপাল, ভারত, জর্ডান এসব দেশে হাশিশ উৎপন্ন হয়।\nমাদকদ্রব্য চোরা চালান\nমাদকদ্রব্যের বিশাল অপরাধ জগতের সাথে জড়িত ব্যক্তিগত ছাড়াও আরো অনেক ব্যবসায়িক দিক রয়েছে ভারত ও পাকিস্তান থেকে পাচার হয়ে। আর এই মাদকদ্রব্য পশ্চিম ইউরোপের যেসব দেশে পাচার হয় সেগুলো হল- সুইজারল্যান্ড, ইতালি, জার্মানি ও গ্রেট ব্রিটেনে। চোরা চালানের কেন্দ্রস্থল হিসাবে ব্যবহার করা হয় শ্রীলঙ্কাকে। বাংলাদেশ মাদকদ্রব্য চোরাচালানের ট্রানজিট পয়েন্ট হিসাবে ব্যবহৃত হয় গোল্ডেন ট্রাইংগেল ও গোল্ডেন ক্রিসেন্ট এর মাঝামাঝি হওয়ার কারণে।\nবিশ্বব্যাপী মাদক দ্রব্যের ব্যবহার ও প্রতিক্রিয়া\nমাদকের ভয়াবহতা বিস্তারের জন্য বাংলাদেশ সহ পুরো বিশ্ব আজ উদ্বেগ জনক অবস্থায় রয়েছে । মাদকাসক্ত হল ভয়াবহ পরিণতি ।মাদকাসক্ত হলো আজ যুক্তরাষ্ট্রের প্রধান সমস্যা। সমাজের প্রায় সর্বক্ষেত্রে ব্যবহার করা হয় মাদকদ্রব্য ।\nমাদকাসক্তের সংখ্যা\nবিশ্ব স্বাস্থ্য সংস্থার এক রিপোর্টে প্রকাশ করা হয়েছে যে, পৃথিবীর প্রায় শতাধিক দেশে ৫০ থেকে ৬০ কোটি মানুষ মাদকে আসক্ত। এই ক্ষতিকর মাদকদ্রব্য উৎপন্ন হয় পৃথিবীর ৩৬ টি দেশে কিন্তু মাত্র ৩৬ টি দেশে মাদক উৎপন্ন হলেও মাদকের লীলা ক্ষেত্রে পরিণত হয়েছে প্রায় শতাধিক দেশ। চিকিৎসকদের মতে, বাংলাদেশে ৫০ লক্ষেরও বেশি মাদকাসক্ত রয়েছে। তবে মহিলাদের মধ্যে প্যাথেডিনে আসক্তির সংখ্যা বেশি।\nআমেরিকায় প্রায় ৪ কোটি নর  নারী কোকেন সেবন করে। মারিজুয়ানা সেবন করে দুই কোটি মানুষ। হেরোইন সেবন করে ১২ লক্ষ। মানুষ সোভিয়েত ইউনিয়নের দেশগুলোতেও একই সমস্যা রয়েছে।\nমাদকাসক্ত হওয়ার প্রাথমিক লক্ষণ ও পরিণতি\nআমাদের দেশসহ বিশ্বের দেশগুলো নেশার খপ্পরে পড়ে বিভ্রান্ত হয়ে গেছে কারণ মাদকাসক্তির পরিণতি খুবই ভয়াবহ। যাদের নেশায় আসক্তি রয়েছে তাদের আচার-আচরণের মধ্যে একটি খাপ ছাড়া ভাব পরিলক্ষিত হয়। নেশাগ্রস্ত হওয়ার ফলে তাদের মধ্যে গড়ে ওঠে চুরির অভ্যাস। কিশোরেরা বই, খাতা, কলম সহ অন্যান্য দ্রব্য হারিয়ে ফেলে। পড়াশোনায় অমনোযোগী হয়ে ওঠে, চুরি, ডাকাতি, ছিন্তাইসহ বিভিন্ন অসামাজিক কাজে লিপ্ত হয় যার কারণে সমাজে দেখা দেয় বিশৃঙ্খলা।\nকিশোরদের ইতিবাচক বিশ্বাসগুলো ভেঙ্গে ফেলছে এই সর্বনাশা মাদকদ্রব্য। যার কারনে পরিণত হচ্ছে মেরুদণ্ডহীন এই যুবসমাজ। নেশার জগতে বেশি প্রবেশ করে উচ্চবিত্ত ও নিম্নবিত্ত ঘরের সন্তানেরা আর এই নেশার কারণে স্মৃতিশক্তি লোপ পায় এবং ধীরে ধীরে অগ্রসর হয় মৃত্যুর দিকে।\nমাদকের নেশা দ্রুত প্রসারের কারণ\nমানুষ নেশা করে থাকে সামাজিক শান্তি লাভের আশায় এবং হতাশা ও দুঃখবোধ দূর করতে । আবার অনেকে মাদকের ব্যবসা বেছে নিয়েছে অনেক দেশে অধিক অর্থ লাভের আশায় । তবে একটি মাফিয়া দল এই মাদকের ব্যবসার সাথে জড়িয়ে আছে আর এই দল গুলোই সারা বিশ্বে মাদকগুলো ছড়িয়ে দিচ্ছে।\nপুরো পৃথিবীতে মাদক ছড়ানোর কারণ\nআফিম বানানো হয় পপি গাছের ফুল থেকে । খ্রিস্টপূর্ব ৩০০০ সাল থেকে আফিম ব্যবহার করা হয় আনন্দময় অনুভূতি তৈরি করতে এবং একই সাথে ব্যাথা কমানোর কাজে । আবার এই আফিম উনি শতকের দিকে  থেকে আলাদা করা হয় মারফিন নামক উপাদানকে আর পরীক্ষাগারে এই মারফিন থেকেই তৈরি করা হয় হিরোইন। বিভিন্ন ওষুধ কোম্পানিগুলো ১৯৮০ ও ১৯৯০ এর দশকে মারফিন জাতীয় দ্রব্যের ব্যবহার করেন ব্যাথা নাশক হিসেবে।\nআর এর প্রচলন করা হয় নেশা সৃষ্টিকারী পার্শ্ব প্রতিক্রিয়া কে লুকিয়ে আর এর ফলস্বরূপ হাজার হাজার মানুষ নেশার কবলে পড়ে। মানুষের মস্তিষ্কে এন্ডোর ফিন নামক রাসায়নিক উপাদান রয়েছে যা মানুষের ব্যথার অনুভূতি জাগায় আর এন্ডোরফিন রেস্পেক্টর গুলোকে বন্ধ করে দেয় এই আফিম জাতীয় মাদক। আর এর সাথে সাথে মানুষের মস্তিষ্কে এন্ড্রেনালিন ও ডোপামিন তৈরিতে সাহায্য করে থাকে।\nআর ঠিক এই কারণেই এই মাদকে মানুষের নিজের মধ্যে ভালো লাগা শুরু হয়ে যায়। মানুষের মস্তিষ্কের কোষে সময়ের সাথে সাথে টলারেন্স বাড়ে আফিম জাতীয় পদার্থের যার কারণে মানুষের একই জাতীয় অনুভূতি পেতে ইচ্ছা করে। আর এভাবে মানুষের মাদকের প্রতি আসক্ত বেড়ে যায়।\nশিশু ও মাদকাসক্তি\nবর্তমানে বাংলাদেশে মাদকের প্রবণতা দেখা যাচ্ছে বড় মানুষের সাথে সাথে ছোট ছোট শিশুদের মধ্যেও । প্রতি এক হাজার জনের মধ্যে দুইজন মাদক সেবনকারী হল ৭ থেকে ১১ বছর বয়সের শিশু  এক জরিপে দেখা যায় । তবে এরা পরিমাণে মাদক কম ব্যবহার করে যার কারণে এদের মধ্যে মাদক নির্ভরশীলতার পরিমাণ কম থাকে। আর এই বয়সে শিশুদের মাদক সেবনের জন্য দায়ী হলো সামাজিক পরিবেশ সহ নিজ পরিবার।\nপ্রধানত বস্তি এলাকার শিশুরা মাদকাসক্তের সাথে বেড়ে ওঠে ।মাদক চোরা চালানোর মতো অপরাধ মূলক কাজের সাথে এরা সাথে জড়িয়ে পড়ে এবং সেই সাথে মাদক সেবনের সাথে ও জড়িয়ে পড়ে  । গবেষকরা মনে করেন, শতকরা চল্লিশ ৪০ থেকে ৬০ ভাগ শিশু এপি জেনেটিক্স এবং পরিবেশগত প্রভাবের কারণে মাদকাসক্ত হয়ে পড়ে।\nবয়সের সাথে নেশার সম্পর্ক\nবাংলাদেশে বর্তমানে শতকরা ১০০ জনের মধ্যে বৃদ্ধ এবং শিশুর হার ৩৭ ভাগ এবং কিশোর ও তরুনের  ৬৩ ভাগ। ১৮ বছরের বেশি মাদক সেবী রয়েছে তিন দশমিক তিন ৩.৩ শতাংশ এবং ১২ থেকে ১৭ বছর বয়সীদের মধ্যে রয়েছে ১.৫ ভাগ। যারা মাদক সেবন করে তারা স্বাভাবিক মানুষের থেকে অনেক আগেই মৃত্যুবরণ করে যার কারণে বার্ধক্যে পৌঁছানোর আগে তাদের পরিণতি হওয়া শেষ হয়ে যায়। আবার শিশুদের মাদক সেবনে স্বাধীনতা থাকে না যার কারণে মাদক সেবনে শিশুদের পরিমাণও কম থাকে। যার কারণে তরুণ প্রজন্মের মধ্যে মাদক গ্রহণের পরিমাণ বেশি দেখা যায়।\nসামাজিক যোগাযোগ মাধ্যম ও মাদক সেবন\nবর্তমানে মাদক বিস্তারে ব্যাপক ভূমিকা রাখে সামাজিক যোগাযোগ মাধ্যমগুলো। বিভিন্ন ধরনের মানুষের সাথে পরিচয় ঘটে থাকে সামাজিক যোগাযোগ মাধ্যমের কারণে  যার ফলশ্রুতিতে সহপাঠী বা আশে পাশের মানুষ দ্বারা প্রভাবিত হয় এবং মাদকাসক্ত হয়ে ওঠে। সম্প্রতি যুক্ত রাষ্ট্রের কলম্বিয়া বিশ্ববিদ্যালয়ের ২০০০ জন কিশোরের উপর একটি পরীক্ষা চালানো হয় আর এতে দেখা যায় যে যারা সামাজিক যোগাযোগ মাধ্যমের সাথে জড়িত তাদের মাদকাসক্ত হওয়ার প্রবণতা বেড়ে যায় পাঁচ গুণ।\nএর সাথে মদ্যপানের প্রবণতা বেড়ে যায় তিনগুণ। মাদকাসক্ত হওয়ার সাথে সাথে সামাজিক যোগাযোগ মাধ্যমগুলো মাদকের সাহায্য করে থাকে মাদকের প্রচারণা বাড়ানোর বিভিন্ন কাজের সাথে। তাই সামাজিক যোগাযোগ মাধ্যম কে মাদকাসক্ত হওয়ার অন্যতম কারণ হিসাবে বিবেচনা করা হয়ে থাকে।\nমাদকের কুফল\nমাদকাসক্ত ব্যক্তির জাতীয় ও সমাজ জীবনে ডেকে আনে ভয়াবহ পরিণতি। মাদকে আসক্ত ব্যক্তির ক্ষুধা, তৃষ্ণা, বিবেক, বুদ্ধি লোপ পায়, তাদের অনুভূতি কমে যায়। তাদের মধ্যে হাসি-কানা সকল বিচার বুদ্ধি কমে যায়। মানুষ নানা কারণে মাদক গ্রহণ করে থাকে আর একবার নেশার জগতে প্রবেশ করলে আর তারা বেরিয়ে আসতে পারে না। এই নেশা দিনের পর দিন আরো বাড়তে থাকে। মানুষ যখন নেশা করে তখন তারা ভাবে যে তারা সকল দুঃখ ভুলে যায়। মাদকাসক্ত ব্যক্তিরা এভাবে পরিবার ও সমাজের সুস্থ তাকে ক্ষতিগ্রস্ত করে থাকে।\nদীর্ঘদিন ধরে মাদকাসক্তির ফলে একসময় মানুষ আত্মহত্যার পথ পর্যন্ত বেঁছে নেয় যার কারণে পরিবারের ক্ষতি হয় অপূরণীয়। মাদকাসক্ত ব্যক্তির মধ্যে ১৬ থেকে ৩০ বছরের মানুষই বেশি পরিলক্ষিত হয়। মাদক গ্রহণের ফলে দেহ ও মনের উপর ব্যাপক প্রভাব পড়ে যার কারণে ব্যক্তি আক্রান্ত হয় বিভিন্ন জটিল ও দুরারোগ্য ব্যাধিতে। মাদকাসক্ত দেশের উন্নয়নকে বাধাগ্রস্থ করে এবং ব্যক্তির ভবিষ্যৎ প্রজন্মকে করে দেয় ধ্বংস।\nমাদকাসক্তির প্রতিকার\nবিশ্বজুড়ে প্রতিরোধ গড়ে উঠেছে মাদকাসক্তির হাত থেকে মানুষকে বাঁচানোর জন্য। কারণ মাদকাসক্তি এক ভয়াবহ রোগ। আমাদের দেশের তুলনায় পশ্চিমা বিশ্বে এর ভয়াবহতা অনেক বেশি। আমরা মাদকের বিরুদ্ধে যেভাবে প্রতিরোধ গড়ে তুলতে পারি তা হল-\nসচেতনতা সৃষ্টি করা\nমাদকের কুফল সম্পর্কে ব্যক্তিকে জানানো\nমাদকের সহজলভ্যতা দূরীকরণ\nবিভিন্ন তথ্য প্রচার করা মাদকের অপব্যবহার ও ভয়াবহতা সম্পর্কে\nব্যক্তিগত ও সামাজিক দক্ষতা বৃদ্ধি\nবেকারত্ব দূরীকরণ\nপরিবেশ ও মানবিক মূল্যবোধ গঠন\nছোটবেলা থেকে শিশুদের মাদকদ্রব্য সম্পর্কে সচেতন করে তোলা\nবিভিন্ন প্রতিষ্ঠান অফিস সংস্থা দপ্তর কে ধূমপানমুক্ত এলাকার ঘোষণা করা ও তা কার্যকর করা।\nমাদকাসক্তির এই ভয়াবহ অবস্থা থেকে বাঁচাতে সকলকে সমন্বিত প্রচেষ্টা চালাতে হবে। সমাজ থেকে দূর করতে হবে বেকারত্বের অভিশাপ। তরুণদের পড়ালেখার পাশাপাশি কর্মসংস্থানের ব্যবস্থা করতে হবে। মানুষের যদি নৈতিক গুনাগুন অর্জিত হয় তাহলে মানুষ নেশার জগত থেকে বেরিয়ে আসতে পারবে। সবচেয়ে বেশি প্রয়োজন যারা মাদক বিক্রি করে তাদের শাস্তি দেওয়া। মাদকাসক্তদের জন্য নিরাময়ের ব্যবস্থা করাও চিকিৎসার ব্যবস্থা করা।\nমাদকাসক্তি প্রতিরোধ চিন্তা\nযুব সমাজকে উদ্ধার করতে হবে বাংলাদেশসহ বিশ্বজুড়ে মাদকের যে ভয়াবহতা ছড়িয়ে পড়েছে তা থেকে। মাদকবিরোধী জনমত গঠন করতে হবে বেতার, টিভি, সংবাদপত্র ইত্যাদি মাধ্যমে । কারণ বিশেষজ্ঞরা ভাবছেন মাদকের ভয়াবহতা নিয়ে  এবং সমাজ সেবীরা উৎকণ্ঠা প্রকাশ করছেন।\nসমাজে নেতাদের কর্তব্য\nসমাজের নেতাদের মাদকদ্রব্যের ব্যবহার কমাতে এগিয়ে আসতে হবে।মাদকাসক্তি কমানো সম্ভব হতে পারে এমনকি মাদকের ব্যবহার বন্ধ হয়ে যাবে সমাজের নেতারা যদি অবস্থান নেন তাহলে ।\nআন্তর্জাতিক সংস্থার কর্তব্য\nমাদকের বিরুদ্ধে বিশ্বের সকল দেশের এগিয়ে আসা উচিত। আন্তর্জাতিক সংস্থাগুলোকে মাদকের উৎপাদন, বিপণন ও পাচার রোধে এগিয়ে আসতে হবে। বিশেষ করে সকল দেশের পররাষ্ট্র মন্ত্রণালয়কে সজাগ থাকতে হবে এবং একযোগে কাজ করতে হবে।\nআইন প্রণয়নকারী ও প্রয়োগকারী সংস্থার ভূমিকা\nসরকারের আইন প্রণয়নকারী ও প্রয়োগকারী সংস্থাকে সবচেয়ে বেশি দায়িত্ব পালন করতে হবে কারণ একমাত্র আইন-শৃঙ্খলা বাহিনী পারে সমাজে ন্যায় বিচার প্রতিষ্ঠা করতে এবং অপরাধ প্রবণতা কমাতে। তাই সরকারকে এগিয়ে আসতে হবে আন্তরিকভাবে এবং মাদকাসক্তির বিরুদ্ধে কঠিন শাস্তির ব্যবস্থা করতে হবে।\nবিশ্বজুড়ে মাদকবিরোধী আন্দোলন ও বাংলাদেশ\nবাংলাদেশে মাদকবিরোধী আইন প্রণয়ন করা হয়েছে। তবে বিশ্বের মধ্যে সর্বপ্রথম মাদক বিরোধী আন্দোলন হয় যুক্তরাষ্ট্রে। ১৯৮৭ সালে মাদকবিরোধী আন্দোলনে যুক্তরাষ্ট্রের সঙ্গে অংশগ্রহণ করে বিশ্বের প্রায় ৩২ টি দেশ। মাদক পাচারকারীদের বিরুদ্ধে বাংলাদেশসহ বিশ্বের প্রায় সকল দেশ সোচ্চার হয়ে উঠেছে। ইরানে কঠোর শাস্তির বিধান হিসেবে প্রায় ৩১ জনকে ফাঁসি দেওয়া হয়েছে। ১৯৯০ সাল থেকে মাদকের বিরুদ্ধে কাজ করছে ঢাকার তেজগাঁয়ে অবস্থিত মাদক চিকিৎসা কেন্দ্র। এছাড়া ও রাজশাহী, খুলনা ও চট্টগ্রামে স্থাপন করা হয়েছে আরো তিনটি মাদক চিকিৎসা কেন্দ্র।\nউপসংহার\nযদি সমাজের কোন এক জায়গায় অশান্তি বিরাজ করে তাহলে এই সর্বনাশা নেশা গ্রাস করে পুরো জাতিকে মাদকাসক্তির কারণে। আমাদের তরুণ সমাজকে রক্ষা করতে হবে মাদকাসক্তির কবল থেকে । আমাদের তরুণ সমাজ আজ মাদকের আসক্তির কারণে  অকাল মৃত্যুর দিকে ছুটে চলেছে। তরুণদের রক্ষা করতে না পারলে সমাজ প্রতিষ্ঠা হবে না। তাই মাদকের করাল গ্রাস থেকে আমাদের বাঁচাতে হবে সমাজ তথা দেশকে।\nহেরোইন প্যাথেডিন নেশার আস্তানা\nতা দুমড়ে মুচড়ে দিতে ধর এ হাতখানা\nবিশ্বের প্রান্তজুড়ে চলো প্রতিরোধ গড়ে তুলিম\nমরন যদি আসে তবে পেছনে ফিরব না।"
        }
      ]
    },
    {
      "number": "5",
      "uddipok": "শৈশব স্মৃতি।",
      "tag": "MB 23",
      "sub_questions": [
        {
          "label": "",
          "question": "",
          "explanation": "সূচনা : দিন আসে, দিন যায়। মানুষের জীবনের স্মৃতির অ্যালবাম ঋদ্ধ হতে থাকে। কিছু স্মৃতি মন থেকে মুছে যায়, আর কিছু স্মৃতি কখনাে ভােলা যায় না। মাঝে মাঝে জীবনের অতীত পানে যখন ফিরে তাকাই, তখন ফেলে আসা বর্ণাঢ্য সুখস্মৃতি মানস চোখে। মায়াবী রূপে ধরা দেয়। সেই দিনগুলাে ছিল বড়াে সুন্দর, বড়াে রঙিন, বড়াে মধুময়। জীবন থেকে চলে যাওয়া শৈশব-কৈশােরের সেই দিনগুলাে আজও ভুলতে পারছি না। সে দিনগুলাের কথা মনে হলেই মন পুলকে ভরে ওঠে। কত রঙিন ঘটনা, কত উচ্ছাস, কত। উল্লাস মনের পর্দায় ভেসে ওঠে। মনে মনে বলতে থাকি—\nসে যে কাল হলাে কতকাল তবু যেন মনে হয় সেদিন সকাল ।\nআমার শৈশবকাল : গ্রামেই আমার শৈশব-কৈশাের অতিবাহিত হয়েছে। নরসিংদী জেলার অন্তর্গত চর উজিলার একটি সুন্দর ছােট্ট গ্রাম। এ গ্রামেই বেড়ে উঠেছি আমি। নদীর কূল ঘেঁষে গড়ে ওঠা এ গ্রামটি সত্যিই অপূর্ব। বাবা চাকরিসূত্রে শহরে থাকতেন। মাঝে মাঝে বাড়িতে আসতেন। আম, জাম, কাঁঠাল, নারকেল আর সুপারি গাছে ঘেরা ছায়া সুনিবিড় ছিল আমাদের বাড়িটি। দাদি, চাচা, ফুফু, ভাইবােন সবাই মিলে আমরা বাস করতাম । আমি ছিলাম পরিবারের সকলের আদরের । গ্রামের বন্ধুদের সাথে নদীতে সাঁতার প্রতিযােগিতায় মেতে উঠতাম, ঝড়ের দিনে দল বেঁধে আম কুড়াতাম, সারা গ্রাম হইচই করে ছুটে বেড়াতাম, গাছে উঠতাম, নদীর উপর ঝুঁকে থাকা গাছ থেকে লাফিয়ে পড়তাম, আরও কত কী। বাবার স্মৃতি : বাবা ছিলেন আমার অকৃত্রিম বন্ধু । বাবা আমাকে লেখাপড়া, চলাফেরা সম্পর্কে নানা উপদেশ দিতেন। কী করলে প্রকৃত মানুষ হতে পারব সে কথা বলতেন । পরীক্ষার দিন বাবা বলতেনসবাইকে সালাম করতে হবে, দোয়া চাইতে হবে এবং প্রশ্ন বুঝে পরীক্ষার খাতায় উত্তর লিখতে হবে । বাবার উপদেশগুলাে আমার জীবনে অনেক উপকারে এসেছে । তাছাড়া তিনি নানা মজার মজার গান ও গল্প শােনাতেন। আজ বাবা নেই, কিন্তু বাবার কথাগুলাে আজও আমার সমস্ত অন্তর জুড়ে অক্ষয় হয়ে আছে। মায়ের স্মৃতি : আমার শৈশব স্মৃতির মধ্যে মায়ের স্মৃতি সবচেয়ে গুরুত্বপূর্ণ । মাকে আমি ভুলতেই পারি না। মা যে আমাকে কতটা ভালােবাসতেন, তা বর্ণনা করার ভাষা আমার জানা নেই। তবে এতটুকু বলতে পারি, মা তাঁর জীবনের চেয়েও আমাকে বেশি ভালােবাসতেন। আমাকে সুখী দেখলে মা খুব খুশি হতেন, আমি একটু অসুস্থ হলে মা অস্থির হয়ে যেতেন। স্কুল বা অন্য কোথাও থেকে বাড়ি ফিরতে একটু দেরি হলে মা উদ্বিগ্ন চিত্তে বাড়ির সামনে দাঁড়িয়ে আমার জন্য অপেক্ষা করতেন। মায়ের মধুময় স্মৃতি মনে হলে আমার পক্ষে নিজেকে সামলানাে কষ্ট হয়। মনে পড়ে যায় সেই বিখ্যাত গানটি—\nমধুর আমার মায়ের হাসি চাদের মুখে ঝরে। মাকে মনে পড়ে, আমার মাকে মনে পড়ে।\nলেখাপড়ার স্মৃতি : শৈশবে আমি দুষ্ট প্রকৃতির ছিলাম । হইচই করে সারা বাড়ি মাতিয়ে রাখতাম। একদিন বাবা বললেন, তােমাকে কাল থেকে পড়া শুরু করতে হবে । পরদিন নতুন জামা-কাপড় পরে, নতুন বই-খাতা-কলম নিয়ে বাবার সাথে পড়ার ঘরে গেলাম। বাবা শিক্ষককে সালাম দিতে বললেন— আমি সালাম দিলাম। শিক্ষক হাসি দিয়ে সালামের উত্তর দিলেন এবং আমাকে আদর করে কাছে বসালেন। তারপর যত্নের সাথে বই খুলে পড়া বলে দিলেন- অ, আ, ই, ঈ। আমি মনােযােগ দিয়ে সেদিন দীর্ঘ সময় পড়েছিলাম । তারপর শুরু হলাে স্কুলে যাওয়ার পালা। পাঁচ বছর বয়সে আমাকে স্থানীয় স্কুলে ভর্তি করানাে হয় । বাড়ি থেকে স্কুল খুব দূরে ছিল না। হেঁটেই স্কুলে যেতে হতাে সমবয়সিদের সাথে স্কুলে যেতাম, ভালােই লাগত। এভাবে স্কুলে যাওয়া-আসা, শিক্ষকগণের আদর-স্নেহ-শাসন আর বন্ধুদের সাথে খেলাধুলা-খুনসুটির মধ্য দিয়ে আমার শৈশবের স্কুল জীবনের দিনগুলাে বিশিষ্টতা লাভ করেছিল ।\nবৃষ্টির দিনের স্মৃতি : বৃষ্টি হলে স্কুলে যেতে হতাে না। সেদিন আমার কী আনন্দ! ভাই-বােনেরা মিলে বারান্দায় নেচে গেয়ে বৃষ্টির আনন্দে মেতে উঠতাম। মায়ের বকুনি, বাবার শাসন কিন্তু কে শুনে কার কথা। হৈ-হুল্লোড় করে বাড়ি মাতিয়ে তুলতাম ।  কখনাে আবার বৃষ্টির তালে তালে সুর করে গান ধরতাম—\nমেঘের কোলে রােদ হেসেছে বাদল গেছে টুটি আজ আমাদের ছুটি ও ভাই আজ আমাদের ছুটি।\nস্কুল পালানাের স্মৃতি: ছােটোবেলায় আমি যে কতবার স্কুল পালিয়েছি তার হিসাব নেই । আজ স্কুলে যাব না, একথা বললেই মা ক্ষেপে যেতেন। তাই পেট ব্যথা, মাথা ব্যথা এসব অজুহাত দেখিয়ে স্কুল কামাই করতাম । আবার বেশিরভাগ সময় বাড়ি থেকে বইপত্র নিয়ে বের হতাম কিন্তু স্কুলে যেতাম না। বইপত্র কোথাও লুকিয়ে রেখে বন্ধুদের নিয়ে বিভিন্ন জায়গায় ঘুরে বেড়াতাম ও খেলাধুলা করতাম । দুপুর গড়িয়ে বিকাল হলে বাড়িতে ফিরতাম । স্কুলের শিক্ষকরা মাঝে মাঝে বাড়িতে অভিযোগ জানাতেন । আর তখন সবার বকুনি শুনতে শুনতে কান ঝালাপালা হয়ে যেত । পাড়া বেড়ানাের স্মৃতি : আমি প্রায়ই বন্ধুদের সাথে বাইরে বেড়াতাম । তাদের নিয়ে এ পাড়া, ও পাড়া ঘুরে বেড়াতাম । পুকুরে, জলাশয়ে সাঁতার কাটতাম । কে কত ডুব দিতে পারে, কে কতক্ষণ পানির নিচে থাকতে পারে তার প্রতিযােগিতায় নামতাম । বিকেলে ফুটবল খেলতে মাঠে যেতাম। হা-ডু-ডু খেলা, গাছে চড়া ইত্যাদি কাজ আমার প্রিয় ছিল। গাছে চড়ে আম পাড়া, জাম খেয়ে মুখ রঙিন করা আমাদের কাছে খুব মজার ব্যাপার ছিল। আজ যখন কালেভদ্রে অবসর-অবকাশে হারানাে শৈশব খুঁজে পাওয়ার প্রত্যাশায় নজরুলের ‘লিচু চোর' পড়ি—\nবাবুদের তাল-পুকুরে হাবুদের ডাল-কুকুরে। সেকি বাস করলে তাড়া বলি থাম্ একটু দাঁড়া!\nতখন লিচু চোরের সাথে আমার শৈশবের অনেক সামঞ্জস্য দেখে বড়ােই পুলকিত হই।\nমামা বাড়ির স্মৃতি : শৈশবের আর একটি স্মৃতি আমাকে অত্যন্ত আনন্দ দেয় । তা হচ্ছে মামার বাড়ি বেড়াতে যাওয়া । মায়ের সাথে মামার বাড়ি বেড়াতে যেতাম। আমরা নৌকা করে যেতাম । মাঠের বুক চিরে জলের ওপর দিয়ে ভেসে ভেসে যাওয়া সে কী আনন্দ! যখন মামার বাড়ি পৌঁছতাম, তখন নানি আমাদের কত আদর করতেন, নাড়ু, চিড়া, মুড়ি, পিঠা ইত্যাদি খেতে দিতেন । বৈশাখ-জ্যৈষ্ঠ মাসে মামার দেশে কালবৈশাখীর ঝড় কিংবা কাঠফাটা রােদে আমাদের দুরন্তপনার স্মৃতি আমাকে আজও উন্মনা করে দেয় । কবির ভাষায়—\nঝড়ের দিনে মামার দেশে আম কুড়াতে সুখ পাকা জামের মধুর রসে রঙিন করি মুখ ।\nসেখানকার দিনগুলােতে অবাধ স্বাধীনতা ভােগ করতাম । জীবনে যে এত হাসি, এত আনন্দ আছে তা মামার বাড়িতেই উপলব্ধি করতাম ।\nবন্ধুর স্মৃতি : শৈশব কালের আর একটি স্মৃতি আমাকে এখনও বেদনা দেয়। আমার বন্ধু ছিল সােহেল। একদিন তার ভীষণ জ্বর হলাে। খবর পেয়ে তাকে দেখতে গেলাম। গিয়ে দেখি সে বিছানায় ছটফট করছে, তার মা-বাবা কাঁদছে। আমি তার পাশে বসে জিজ্ঞেস করলাম সােহেল তাের কেমন লাগছে? সে আমার দিকে তাকিয়ে বলল— আমার ছুটি হয়েছে, তােরা সুখে থাক, আমি চললাম। দেখতে দেখতে সে চলেই গেল। সেদিন প্রথম বুঝেছিলাম প্রিয়জন হারানাের বেদনা যে কত নির্মম, কত বেদনাময়!\nউপসংহার : আজ শৈশবের কত কথাই মনে পড়ছে । দিন আসে দিন যায় । কত স্মৃতি এসে জীবনের পাতায় জমা হয় । কিন্তু শৈশবের সেই সােনাঝরা স্মৃতি কোনােভাবেই ভুলতে পারি না। অনেক সময়ই ভাবি, শৈশবের দিনগুলাে যদি আবার ফিরে পেতাম। কিন্তু তা তাে কখনাে সম্ভব নয় । তাইতাে কবি গুরু রবীন্দ্রনাথের ন্যায় আমারও বলতে ইচ্ছে হয়—\nদিনগুলাে মাের সােনার খাঁচায় রইল না, রইল না । সেই যে আমার নানা রঙের দিনগুলাে ।"
        }
      ]
    },
    {
      "number": "1",
      "uddipok": "(ক) 'অ' ধ্বনি উচ্চারণের পাঁচটি নিয়ম লেখ।\nঅথবা ,\n(খ) যে কোনো পাঁচটি শব্দের উচ্চারণ নির্দেশ করা:\nঊনসত্তর , জয়ধ্বনি, সৌন্দর্য, অন্নপূর্ণা, আসক্তি, প্রজাপতি, হিতৈষী, বিশেষজ্ঞ।",
      "tag": "MB 23",
      "sub_questions": [
        {
          "label": "",
          "question": "",
          "explanation": "(ক) উত্তরঃ অ ধ্বনি উচ্চারণের ৫ টি নিয়ম নিচে দেওয়া হলোঃ\n১। শব্দের আদিতে যদি 'অ' থাকে এবং তারপরে 'ই'-কার, 'উ'-কার, থাকে তবে সে- 'অ' এর উচ্চারণ সাধারণত 'ও'-কারের মতো হয়। যথাঃ অভিধান (ওভিধান), অভিযান (ওভিজান), অতি (ওতি), মতি (মোতি), অতীত (ওতিত্), অধীন (অধীন্‌) ইত্যাদি।\n২। শব্দের আদ্য-'অ' এর পরে 'য'-ফলাযুক্ত ব্যঞ্জনবর্ণ থাকলে সেক্ষেত্রে 'অ'-এর উচ্চারণ প্রায়শ 'ও'-কারের মতো হয়। যেমনঃ অদ্য (ওদ্‌দো), অন্য (ওন্‌নো), অত্যাচার (ওত্‌তাচার), কন্যা (কোন্‌না), বন্যা (বোন্‌না) ইত্যাদি।\n৩। শব্দের আদ্য-'অ' এর পর 'ক্ষ', 'জ্ঞ', থাকলে, সে 'অ'পের উচ্চারণ সাধারণত 'ও'-কারের মতো হয়ে থাকে। যথাঃ অক্ষ (ওক্‌খো), দক্ষ (দোক্‌খো), যক্ষ (জোক্‌খো), লক্ষণ (লোক্‌খোন্‌), যজ্ঞ (জোগ্‌গোঁ), লক্ষ (লোক্‌খো), রক্ষা (রোক্‌খা) ইত্যাদি।\n৪। শব্দের প্রথমে যদি 'অ' থাকে এবং তারপর 'ঋ'-কার যুক্ত ব্যঞ্জনবর্ণ থাকলেও, সেই 'অ'-এর উচ্চারণ সাধারণত 'ও'-কারের মতো হয়। যথাঃ মসৃণ (মোসৃন্‌), বক্তৃতা (বোক্তৃতা), যকৃত (জোকৃত্‌)।\n৫। শব্দের প্রথমে 'অ' যুক্ত 'র'-ফলা থাকলে সেক্ষেত্রেও আদ্য 'অ'-এর উচ্চারণ সাধারণত 'ও'-কার হয়ে থাকে। যথাঃ ক্রম (ক্রোম), গ্রহ (গ্রোহো), গ্রন্থ (গ্রোন্‌থো), ব্রত (ব্রোতো) ইত্যাদি।\n(খ) উত্তরঃ"
        }
      ]
    },
    {
      "number": "2",
      "uddipok": "(ক) বাংলা একাডেমি প্রণীত বাংলা বানানের পাঁচটি নিয়ম উদাহরণসহ লেখ।\nঅথবা ,\n(খ) যে কোনো পাঁচটি বানান শুদ্ধ করঃ\nশিরোমনি, ইতিমধ্যে, পল্লীগ্রাম, দুর্বলতা, প্রত্নতাত্ত্বিক, প্রাণপুরুষ, ব্যাবহার, সোনালী।",
      "tag": "MB 23",
      "sub_questions": [
        {
          "label": "",
          "question": "",
          "explanation": "(ক) উত্তরঃ বাংলা একাডেমি প্রণীত বাংলা বানানের পাঁচটি নিয়ম নিম্নরূপ :\n১. যেসব শব্দে ই, ঈ বা উ, ঊ উভয় শুদ্ধ কেবল সেসব শব্দে ই বা উ এবং কার চিহ্ন  ি বা  ু হবে। যেমন—পল্লী, ধরণি, শ্রেণি, সূচিপত্র, রচনাবলি ইত্যাদি।\n২. রেফের পর ব্যঞ্জনবর্ণের দ্বিত্ব হবে না। যেমন—অর্জন, কর্ম, কার্য, সূর্য ইত্যাদি।\n৩. সন্ধির ক্ষেত্রে ক খ গ ঘ পরে থাকলে পূর্ব পদের অন্তস্থিত ম স্থানে ং হবে। যেমন—অহম্ + কার = অহংকার, সম্ + গীত = সংগীত ইত্যাদি।\n৪. শব্দের শেষে বিগর্স (ঃ) থাকবে না। যেমন—কার্যত, প্রথমত, প্রধানত, প্রায়শ, মূলত ইত্যাদি।\n৫. সব অতৎসম অর্থাৎ তদ্ভব, দেশি, বিদেশি, মিশ্র শব্দে কেবল ই, ঊ এবং এদের কারচিহ্ন  ি বা  ু ব্যবহার হবে। যেমন—আরবি, আসামি, ইংরেজি, বাঙালি, সরকারি, চুন ইত্যাদি।\n(খ) উত্তরঃ শুদ্ধ বানান:\nঅশুদ্ধ বানান\nশুদ্ধ বানান\nশিরোমনি\nশিরোমণি\nইতিমধ্যে\nইতোমধ্যে\nপল্লীগ্রাম\nপল্লিগ্রাম\nদুর্বলতা\nদুর্বলতা\nপ্রত্নতাত্ত্বিক\nপ্রত্নতাত্ত্বিক\nপ্রাণপুরুষ\nপ্রাণপুরুষ\nব্যাবহার\nব্যবহার\nসোনালী\nসোনালি"
        }
      ]
    },
    {
      "number": "3",
      "uddipok": "(ক) একটি সার্থক বাক্যের কী কী গুণ থাকা আবশ্যক? উদাহরণ লেখ।\nঅথবা,\n(খ) নির্দেশ অনুসারে বাক্যান্তর কর (যে কোনো পাঁচটি):\n(i) শিশুরা দূষণমুক্ত পরিবেশ চায় (নেতিবাচক)।\n(ii) এখন খাঁটি জিনিস সহজলভ্য নয় (অস্তিবাচক)।\n(iii) নারী ও শিশু নির্যাতনের বিরুদ্ধে প্রতিবাদ করতে আহ্বান জানাই (অনুজ্ঞাসূচক)\n(iv) পঞ্চাশের মন্বন্তরের ঘটনা ছিল অত্যন্ত ভয়াবহ (বিস্ময়সূচক)\n(v) রচনায় সহজবোধ্য শব্দ ব্যবহার করা উচিত (জটিল)\n(vi) তিনি আর নেই (যৌগিক)\n(vii) যেসব পশু মাংস খায়, তারা অত্যন্ত বলবান (সরল)।\n(viii) বাংলাদেশের চির স্থায়িত্ব কামনা করি (ইচ্ছাসূচক)।",
      "tag": "CCC 24,PCC 24,NDCD 24,DCC 24,ISCM 24,HC 24,RCPC 24,CPCR 24,DB 23,DIN.B 23,JB 23,RB 23,SB 23,BB 23,MB 23,CTG.B 23,CB 23,RCC 23,JGCC 23,NDCD 23,DRMC 23,MC 23,JCC 23,RCC 23,ISCM 23,HC 23,CC 23,FCC 23,BCC 23,CCC 23,SCC 23,RUMC 23,VNSC 23,RCC 23,DB 22,CB 22,SB 22,RB 22,JB 22,CTG.B 22,MB 22,DIN.B 22,BB 22,JB 19,BB 19,DIN.B 19,RB 19,CB 19,SB 19,All.B 18,CTG.B 17,BB 17,CB 17,DIN.B 17,RB 17,SB 19,CTG.B 16,DIN.B 16,DB 16,CB 16,JB 16,SB 16,BB 16,RB 16",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nবাক্য কাকে বলে?\nযে সুনিব্যস্ত পদসমষ্টি দ্বারা কোনো বিষয়ে বক্তার সম্পূর্ণ মনোভাব প্রকাশিত হয়। তাকে বাক্য বলে।\nযেমন, রহিম ফুটবল খেলে। এখানে বক্তার সম্পূর্ন মনোভাব প্রকাশিত হয়েছে।\nএকটি সার্থক বাক্যের কী কী গুণ থাকা আবশ্যক?\nভাষার বিচারে বাক্যের ৩টি গুণ থাকা আবশ্যক। সেগুলো হলো-\nআকাঙ্ক্ষা (Expectancy)।\nআসত্তি (Proximity)।\nযোগ্যতা (Propriety)।\nআকাঙ্ক্ষা কাকে বলে?\nবাক্যের অর্থ পরিষ্কারভাবে বোঝার জন্য এক পদের পর অন্য পদ শোনার যে ইচ্ছা তাকে আকাঙ্ক্ষা (Expectancy) বলে।\nযেমন, কেউ যদি ‘অর্থই অনর্থের’ বলে থেমে যায়। তাহলে বার্কের অর্থ অসম্পূর্ণ থেকে যাবে। বলতে হবে, ‘অর্থই অনর্থের মূল’। এখানে বাক্যের অর্থ পরিষ্কারভাবে বুঝা গেছে। এই বাক্যে ‘অর্থই অনর্থের’ বলার পর ‘মূল’ শব্দটি শোনার যে ইচ্ছা তাকে বাক্যের আকাঙ্কা বলে।\nআসত্তি কাকে বলে?\nবক্তার মনোভাব প্রকাশের জন্য বাক্যে শব্দগুলোকে এমনভাবে পর পর সাজাতে হবে যেন বক্তার সম্পূর্ন মনোভাব প্রকাশ করে। এতে যেন মনোভাব প্রকাশে বাধাগ্রস্ত না হয়।  বাক্যে অর্থসংগতি রক্ষার জন্য সুশৃঙ্খল পদবিন্যাসকে আসত্তি বলে।\nযেমন: করিম ছেলে ভালো খুব । এখানে মনোভাব প্রকাশিত হয়নি। বলতে হবে, করিম খুব ভালো ছেলে। ‘করিম ছেলে ভালো খুব ‘ এ বাক্যে পরপর শব্দগুলোকে সাজানো হলেও বক্তার সম্পূর্ণ মনোভাব প্রকাশিত হয়নি। ‘করিম খুব ভালো ছেলে’ এ বাক্যে পরপর শব্দগুলোকে সাজানো হয়েছে এবং বক্তার সম্পূর্ণ ভাব প্রকাশিত হয়েছে। সঠিক জায়গায় পরপর শব্দগুলো সাজানোকে আসত্তি বলে।\nযোগ্যতা কাকে বলে?\nবাক্যস্থিত পদসমূহের অর্থগত এবং ভাবগত মিলবন্ধনের নাম যোগ্যতা।\nযেমন: ‘সূর্য পশ্চিম দিকে উঠছে’ এই বাক্য তার যোগ্যতা হারিয়েছে। বলতে হবে ‘সূর্য পূর্ব দিকে উঠছে’।\nবি.দ্র: পরপর শব্দ বসালেই সঠিক বাক্য হবেনা। সঠিক বাক্য হতে হলে শব্দগুলোকে সঠিক জায়গায় বসাতে হবে যাতে মনের সম্পূর্ণ ভাব প্রকাশ পায় এবং বাক্যের অর্থগত এবং ভাবগত মিলবন্ধন হয়।\n(খ) উত্তরঃ\n(i) শিশুরা দূষণমুক্ত পরিবেশ চায় (নেতিবাচক)।\nউত্তর: শিশুরা দূষণযুক্ত পরিবেশ চায় না ।\n(ii) এখন খাঁটি জিনিস সহজলভ্য নয় (অস্তিবাচক)।\nউত্তর: এখন খাঁটি জিনিস দুর্লভ।\n(iii) নারী ও শিশু নির্যাতনের বিরুদ্ধে প্রতিবাদ করতে আহ্বান জানাই (অনুজ্ঞাসূচক)\nউত্তর: নারী ও শিশু নির্যাতনের বিরুদ্ধে প্রতিবাদ জানাও।\n(iv) পঞ্চাশের মন্বন্তরের ঘটনা ছিল অত্যন্ত ভয়াবহ (বিস্ময়সূচক)\nউত্তর: ওহ্ ! কী ভয়াবহ ছিল পঞ্চাশের মন্বন্তরের ঘটনা !\n(v) রচনায় সহজবোধ্য শব্দ ব্যবহার করা উচিত (জটিল)\nউত্তর: যেসব শব্দ সহজবোধ্য সেসবই রচনায় ব্যবহার করা উচিত ।\n(vi) তিনি আর নেই (যৌগিক)\nউত্তর: তিনি ছিলেন কিন্তু এখন আর নেই ।\n(vii) যেসব পশু মাংস খায়, তারা অত্যন্ত বলবান (সরল)।\nউত্তর: মাংসেভোজী  পশু অত্যন্ত বলবান ।\n(viii) বাংলাদেশের চির স্থায়িত্ব কামনা করি (ইচ্ছাসূচক)।\nউত্তর: বাংলাদেশ চিরস্থায়ী হোক।"
        }
      ]
    },
    {
      "number": "4",
      "uddipok": "(ক) উপসর্গ কাকে বলে? উপসর্গ কত প্রকার ও কী কী উদাহরণসহ আলোচনা কর।\nঅথবা,\n(গ) ব্যাসবাক্যসহ সমাসের নাম লেখ (যে কোনো পাঁচটি) ।\nঅনতিবৃহৎ, যুবজানি, নবযৌবন, গরমিল, বাহুলতা, গল্পপ্রেমিক, দোমনা, চিরসুখি।",
      "tag": "MB 23",
      "sub_questions": [
        {
          "label": "",
          "question": "",
          "explanation": "(ক) উত্তরঃ কিছু অব্যয় আছে যেগুলি ধাতু অথবা শব্দের আগে যুক্ত হয়ে ধাতু বা শব্দের অর্থ বদলিয়ে দেয়- এ জাতীয় অব্যয়গুলোই হচ্ছে উপসর্গ। বলতে গেলে বাংলা ভাষায় ব্যবহৃত উপসর্গগুলোকে প্রধানত তিন ভাগে ভাগ করা যায়। যথা- ১) দেশী বা বাংলা উপসর্গ, ২) সংস্কৃত বা তৎসম উপসর্গ এবং ৩) বিদেশী উপসর্গ।\nনিম্নে এই তিন প্রকার উপসর্গ সম্পর্কে উদাহরণসহ আলোচনা করা হলো-\n# দেশী বা বাংলা উপসর্গঃ\nআর্যদের আগমনের পূর্বে বাংলায় যেসব জাতি বাস করতো, তাদের ভাষা থেকে যে সব উপসর্গ এসে বাংলা ভাষায় ব্যবহৃত হচ্ছে, সে সব উপসর্গকে দেশী বা বাংলা উপসর্গ বলা হয়। বাংলা উপসর্গের সংখ্যা ২১টি। এগুলো হলো- অ, অঘা, অজ, অনা, আ, আড়্, আন, আব, ইতি, উন্‌, কদ, কু, নি, পাতি, বি, ভর, রাম, স, সা, সু ও হা।\n# সংস্কৃত বা তৎসম উপসর্গঃ যে সব উপসর্গ সংস্কৃত ভাষা থেকে এসে বাংলা ভাষায় ব্যবহৃত হচ্ছে, সে সব উপসর্গকে সংস্কৃত বা তৎসম উপসর্গ বলা হয়। সংস্কৃত উপসের্গের সংখ্যা ২০ টি। এগুলো হলো- অতি, অধি, অনু, অপ, অপি, অব, অভি, আ, উপ, উত্‌, দুর্‌, নি নির্‌/নির, পরা, পরি, প্র, প্রতি, বি, সু ও সম্‌।\n# বিদেশী উপসর্গঃ বিদেশী ভাষা থেকে যেসব উপসর্গ বাংলা ভাষায় এসে প্রচলিত হয়ে গেছে, সে সব উপসর্গকে বিদেশী উপসর্গ বলা হয়। এরকম উপসর্গগুলো নিম্নরূপ-\nআরবি উপসর্গ: লা, আম, বাজে, খাস।\nফারসি উপসর্গ: কার, দর, না, নিম, ফি, বদ, বে, বর, ব, কম।\nইংরেজি উপসর্গ: ফুল (full), হেড (head), হাফ (half), সাব (sub)।\n(খ) উত্তরঃ নয় অতিবৃহৎ (নঞ তৎপুরুষ), যুবতী জায়া যার (বহুব্রীহি), নব যে যৌবন (সাধারণ কর্মধারয়), মিলের অভাব (অব্যয়ীভাব), বাহুলতার ন্যায় (উপমিত কর্মধারয়), গল্প প্রেমিক যে (সাধারণ কর্মধারয়), দুই দিকে মন যার (প্রত্যয়ান্ত বহুব্রীহি), চিরকাল ব্যাপিয়া সুখী (২য়া তৎপুরুষ)।"
        }
      ]
    },
    {
      "number": "5",
      "uddipok": "(ক) অনুচ্ছেদটি শুদ্ধ করে লেখ :\nছেলেটি ভয়ানক মেধাবী ও বিনয়ী। তার মেধা পরিদর্শন করে সবাই মুগ্ধ। শিক্ষকবৃন্দরা মনে করেন আগামী ভবিষ্যতে সে অসামান্য সাফল্যতা বয়ে আনবে, যা ইতিপূর্বে অত্র প্রতিষ্ঠানে কোনো শিক্ষার্থীর পক্ষে সম্ভব হয়নি। মা বাবাও স্বপ্ন অবলোকন করেন, ছেলেটি একদিন তাদের জীবনে বয়ে আনবে সুনাম ও স্বাচ্ছন্দ্য।\nঅথবা,\n(খ) বাক্যগুলো শুদ্ধ কর (যে কোনো পাঁচটি)\n(i) আবশ্যকীয় বিছানাপত্র নিয়ে আসবেন।\n(ii) আমার এ কাজে মনোযোগীতা নেই।\n(iii) আমি গীতাঞ্জলী পড়েছি।\n(iv) তোমার দ্বারা সে অপমান হয়েছে।\n((v) গণিত শাস্ত্র সকলের নিকট নিরস নহে।\n(vi) তিনি তোমার বিরুদ্ধে স্বাক্ষী দেবেন।\n(vii) তাহারা বাড়ি যাচ্ছে।\n(viii) যাবতীয় লোকসমূহ সভায় উপস্থিত ছিল।",
      "tag": "MB 23",
      "sub_questions": [
        {
          "label": "",
          "question": "",
          "explanation": "(ক) উত্তরঃ ছেলেটি প্রচণ্ড মেধাবী ও বিনয়ী। তার মেধা দেখে করে সবাই মুগ্ধ । শিক্ষকবৃন্দ মনে করেন ভবিষ্যতে সে অসামান্য সাফল্য/সফলতা বয়ে আনবে, যা ইতঃপূর্বে/ইতোপূর্বে এই প্রতিষ্ঠানে কোনো শিক্ষার্থীর পক্ষে সম্ভব হয়নি। মা-বাবাও স্বপ্ন দেখেন, ছেলেটি একদিক তাদের জীবনে বয়ে আনবে সুনাম ও স্বাচ্ছন্দ্য।\n(খ) উত্তরঃ\n(i) আবশ্যক বিছানাপত্র নিয়ে আসবেন।\n(ii) আমার এ কাজে মনোযোগ নেই।\n(iii) আমি গীতাঞ্জলি পড়েছি।\n(iv) তোমার দ্বারা সে অপমানিত হয়েছে।\n((v) গণিত শাস্ত্র সবার নিকট নীরস না।\n(vi) তিনি তোমার বিরুদ্ধে সাক্ষ্য দেবে।\n(vii) তারা বাড়ি যাচ্ছে।\n(viii) যাবতীয় লোক সভায় উপস্থিত ছিল।"
        }
      ]
    },
    {
      "number": "6",
      "uddipok": "(ক) যে কোনো দশটি শব্দের পারিভাষিক রূপ লেখ :\nAbility, Gain, Myth, Plant, Motion, Pole, Orbit. Debt, Capital, Deed, Civil, Valid, Global, Rank, Legend.\nঅথবা,\n(খ) নিচের অনুচ্ছেদটি বাংলায় অনুবাদ কর :\nA good teacher in one of the most important people in our country. Bangladesh needs good teacher. A good teacher makes lessons interesting. He also makes them confident and proves them clever. Everybody has something valuable in him. A good teacher discovers the treasure hidden inside each student.",
      "tag": "MB 23",
      "sub_questions": [
        {
          "label": "",
          "question": "",
          "explanation": "(ক) উত্তরঃ সামর্থ্য, লাভ/ অর্জন, পৌরাণিক কাহিনি/ অতিকথা, উদ্ভিদ, গতি/প্রস্তাব, মেরু, কক্ষ ঋণ, পুঁজি/মূলধন, দলিল, দেওয়ানি/অসামরিক, বৈধ/সিদ্ধ, বৈশ্বিক, পদমর্যাদা, কিংবদন্তি।\n(খ) উত্তরঃ\nআমাদের দেশের সবচেয়ে গুরুত্বপূর্ণ ব্যক্তিদের মধ্যে একজন ভাল শিক্ষক। বাংলাদেশে ভালো শিক্ষক দরকার। একজন ভালো শিক্ষক পাঠকে আকর্ষণীয় করে তোলে। তিনি তাদের আত্মবিশ্বাসী করে তোলে এবং তাদের চতুর প্রমাণ করে। প্রত্যেকেরই তার মধ্যে মূল্যবান কিছু আছে। একজন ভালো শিক্ষক প্রতিটি শিক্ষার্থীর ভিতরে লুকিয়ে থাকা গুপ্তধন আবিষ্কার করেন।"
        }
      ]
    },
    {
      "number": "7",
      "uddipok": "(ক) কোনো একটি ঐতিহাসিক স্থান ভ্রমণের দিনলিপি তৈরি করো।\nঅথবা,\n(খ) সড়ক দুর্ঘটনা ও তার প্রতিকার বিষয়ে একটি প্রতিবেদন রচনা করো।",
      "tag": "MB 23",
      "sub_questions": [
        {
          "label": "",
          "question": "",
          "explanation": "(ক) উত্তরঃ\n১০ এপ্রিল ২০২৪\nবুধবার\nরাত ১১টা ৪৫ মিনিট\nনওগাঁ।\nআজ সারাদিন আমার জন্য খুবই আনন্দের ছিল। আমরা ক্লাসের সব বন্ধু মিলে নওগাঁ জেলার পাহাড়পুরে গেলাম। ভোরে আমরা ১০ জন বন্ধু মিলে ঢাকা থেকে জামালগঞ্জ স্টেশনের উদ্দেশে রওনা হলাম। পাহাড়পুর বৌদ্ধবিহার জামালগঞ্জ রেলস্টেশন থেকে মাত্র ৫ কিলোমিটার দূরে। নওগাঁ জেলা শহর থেকে এর দূরত্ব প্রায় ৩০ কিলোমিটার হওয়ায় আমরা জামালগঞ্জ দিয়েই গেলাম। পাহাড়পুরের বৌদ্ধবিহারটি ১৮৭৯ সালে আবিষ্কৃত হয়। আমরা সেখানে পৌঁছে প্রথমেই বিহারটি ঘুরে দেখা শুরু করলাম। এর ভূমি পরিকল্পনা আমাকে মুগ্ধ করল। আমরা ১০ বন্ধু দুটি দলে ভাগ হয়ে বিহারটি ঘুরে ঘুরে দেখতে লাগলাম। আমাদের সঙ্গে একজন গাইড ছিলেন। তিনি আমাদের জানালেন এই বিহারটিতে ৮৯টি কক্ষ রয়েছে। তিনি আরও জানালেন, পাহাড়পুর বৌদ্ধবিহার ১৯৮৫ সালে ইউনেস্কো কর্তৃক বিশ্ব ঐতিহ্যের মর্যাদা লাভ করে। বিহারটি অনেকক্ষণ। ঘুরে দেখার পর আমরা দুপুরের খাবার খেয়ে নিলাম। তারপর আবার বিহারের ছোটো-বড়ো কক্ষগুলো ঘুরে দেখতে লাগলাম। জানতে পারলাম, পাহাড়পুর বৌদ্ধবিহারটি পাল বংশের রাজা ধর্মপাল অষ্টম বা নবম শতকে তৈরি করেন। সারাদিন বিহারটি ঘুরে ঘুরে দেখার পর আমরা বিকাল ৫টায় ট্রেনে করে বাসায় ফেরার উদ্দেশ্যে রওনা হলাম।\n(খ) উত্তরঃ\nদেশে সড়ক দুর্ঘটনা বৃদ্ধি: কারণ ও প্রতিকার\nনিজস্ব প্রতিবেদক॥ নরসিংদী ॥ ১ জুন ২০২৪॥ বেদনাদায়ক অনাকাঙ্ক্ষিত ঘটনাই দুর্ঘটনা। আজকাল সড়ক দুর্ঘটনা একটা নিত্যনৈমিত্তিক ব্যাপার হয়ে পড়েছে। সম্প্রতি সারাদেশে ব্যাপক হারে বেড়ে গেছে সড়ক দুর্ঘটনা। আর এই দুর্ঘটনার শিকার হচ্ছে প্রতিদিনই নানা বয়স ও পেশার মানুষ। আত্মীয়স্বজন, মেধাবী ছাত্র, বুদ্ধিজীবীসহ সড়ক দুর্ঘটনার শিকার হয়ে হারিয়ে যাচ্ছে আমাদের খুব কাছের প্রিয় মানুষটিও। তাই এখনই সময়, এই সড়ক দুর্ঘটনার কারণগুলো চিহ্নিত করে তা থেকে প্রতিকার সম্পর্কে জনগণকে সচেতন করা। নিম্নে সড়ক দুর্ঘটনার কারণ ও প্রতিকার তুলে ধরা হলো-\nক. সড়ক দুর্ঘটনার অন্যতম প্রধান কারণ সচেতনতার অভাব; খ. অসতর্কতা ও বেপরোয়াভাবে গাড়ি চালানো; গ. যান্ত্রিক ত্রুটিপূর্ণ গাড়ি রাস্তায় নামানো; ঘ. গাড়ির ধারণক্ষমতার চেয়ে বেশি যাত্রী বহন করা; ঙ. ভাঙা ও অপ্রশস্ত রাস্তাঘাট; চ. লাইসেন্সবিহীন ও অদক্ষ চালক; ছ. ফোনে কথা বলতে বলতে গাড়ি চালানো; জ. ট্রাফিক আইন মেনে না চলা।\nনিচে সড়ক দুর্ঘটনা প্রতিরোধের উপায়গুলো দেওয়া হলো-\n১. সড়ক দুর্ঘটনা প্রতিরোধের জন্য সবার আগে প্রয়োজন নিরাপদ সড়ক। ২. দুর্ঘটনা এড়াতে ফুট ওভারব্রিজ ব্যবহারে জনগণকে সচেতন করা। ৩. সতর্কতার সঙ্গে গাড়ি চালানো। ৪. যান্ত্রিক ত্রুটি আছে এমন গাড়ি রাস্তায় নামানো বন্ধ করা। ৫. চালকদের দক্ষতা যাচাই করা এবং যথাযথ প্রশিক্ষণের ব্যবস্থা করা। ৬. লাইসেন্স প্রদানের ক্ষেত্রে দুর্নীতি বন্ধ করা। ৭. যানবাহন চলাচলের সরু রাস্তা প্রশস্ত করা। ট্রাফিক আইন মেনে চলা। ৮. অতিরিক্ত যাত্রী ও মালামাল তোলা বন্ধ করা। ৯. নেশাগ্রস্ত হয়ে গাড়ি না চালানো। ১০. হাঁটার জন্য পথচারীদের ফুটপাত ব্যবহার করা।\nউল্লিখিত বিষয়গুলো মেনে চললে দেশে সড়ক দুর্ঘটনা অনেকাংশে প্রতিরোধ করা সম্ভব হবে।"
        }
      ]
    },
    {
      "number": "8",
      "uddipok": "(ক) মোবাইল ফোনের অপব্যবহারের ক্ষতিগুলো উল্লেখ করে বন্ধুর নিকট একটি ই-মেইল লেখ।\nঅথবা,\n(খ) মাধ্যমিক বিদ্যালয়ের সহকারী শিক্ষকের পদে নিয়োগ লাভের জন্য একটি আবেদনপত্র লেখ",
      "tag": "CCC 24,NDCD 24,ISCM 24,RCPC 24,DB 23,DIN.B 23,JB 23,RB 23,SB 23,BB 23,MB 23,CB 23,JGCC 23,NDCD 23,MC 23,JCC 23,MGCC 23,HC 23,CC 23,BCC 23,SCC 23,RUMC 23,VNSC 23,BB 19,DIN.B 19,All.B 18,DIN.B 17,RB 17,SB 19,CTG.B 16,CB 16,JB 16,SB 16,BB 16",
      "sub_questions": [
        {
          "label": "",
          "question": "",
          "explanation": "ক) উত্তরঃ\nTo:\namantika@gmail.com\nCc:\nBcc:\nSubject:\nমোবাইল ফোনের অপব্যবহারের ক্ষতিকর দিক\nপ্রিয় বন্ধু,\nশুভেচ্ছা নিও। বিজ্ঞানের বিস্ময়কর আবিষ্কার মোবাইল ফোন। যোগাযোগের ক্ষেত্রে এর গুরুত্ব অপরিসীম। কিন্তু বর্তমানে এর অপব্যবহারে জনমনে মিশ্র প্রতিক্রিয়া দেখা দিয়েছে। মোবাইল ফোনের অপব্যবহারের ক্ষতিকর দিকগুলো হলো:\n১. চুরি, ডাকাতি, ছিনতাই, সন্ত্রাস, হুমকি, অপহরণ ও জঙ্গিবাদসহ নানা অপকর্মে সহায়ক ভূমিকা রাখছে মোবাইল ফোন। ২. সংঘবদ্ধ দুষ্কৃতকারীরা এর মাধ্যমে অগ্রিম সংবাদ পেয়ে দ্রুত গা ঢাকা দিতে পারে। ৩. মিথ্যা বলার প্রবণতা ও সড়ক দুর্ঘটনা বৃদ্ধি পাচ্ছে। ৪. সময়ের ও অর্থের অপচয় এবং শ্রেণিকক্ষ, সভা-সমিতি ও উপাসনালয়ের পরিবেশ নষ্ট হচ্ছে। ৫. অশালীন কুরুচিপূর্ণ ছবি ও অসামাজিক কার্যকলাপ এবং ইভটিজিং বৃদ্ধি পাচ্ছে। ৬. সর্বোপরি মোবাইল ফোনের রেডিয়েশন মানবদেহের ক্ষতিসাধন করে। উচ্চ রক্তচাপ থেকে শুরু করে ব্রেনটিউমারের মতো কঠিন রোগের সম্ভাবনা বৃদ্ধিসহ এর রিংটোন হার্টের প্রচণ্ড ক্ষতি করে। সুতরাং মোবাইল ফোনের অপব্যবহার থেকে আমাদের আত্মরক্ষা করতে হবে। আশা করি, বন্ধুরা বিষয়টি নিয়ে গুরুত্বসহ ভাববে। সবাই ভালো থেকো।\nতোমার বন্ধু\nশাহীন।\nখ) উত্তরঃ\nতারিখ- ১০/১১/২০১৯\nবরাবর\nমহাপরিচালক\nমাধ্যমিক ও উচ্চশিক্ষা অধিদপ্তর\nঢাকা।\nবিষয়-  মাধ্যমিক বিদ্যালয়ে সহকারী শিক্ষক পদে নিয়োগের জন্য আবেদন।\nজনাব\nবিনীত নিবেদন এই যে, গত ০৩ নভেম্বর ২০১৯  তারিখে ‘দৈনিক সমকাল’  পত্রিকায় প্রকাশিত বিজ্ঞাপনের মাধ্যমে জানতে পারলাম যে, মাধ্যমিক বিদ্যালয়ে সহকারী শিক্ষক নিয়োগ করা হবে। আমি  উক্ত পদের একজন প্রার্থী হিসেবে সদয় বিবেচনার জন্য আমার যোগ্যতা সম্পর্কিত তথ্যাবলী নিম্নে উপস্থাপন করলাম।\nনাম                        : ক\nপিতার নাম             : খ\nমাতার নাম             : গ\nস্থায়ী ঠিকানা           : গ্রাম- ই , পোস্ট- উ, উপজেলা-  অ, জেলা – আ\nবর্তমান ঠিকানা       : ১২ ,বাঘা যতিন সড়ক, ঝিনাইদহ।\nজন্মতারিখ              : ১০ জানুয়ারি ১৯৯৩ খ্রি.।\nজাতীয়তা                : বাংলাদেশী\nধর্ম                         : ইসলাম\nই-মেইল                 :  gagssss@gmail.com\nবয়স                      : ২৭ বছর ১১ মাস ১ দিন।\nবৈবাহিক অবস্থা      : বিবাহিত\nমোবাইল নম্বর        : ০১৯১০০০০০০০\nশিক্ষাগত যোগ্যতা   :\nপরীক্ষার নাম\nপাশের সন\nবিভাগ/ বিষয়\nফলাফল\nশিক্ষা প্রতিষ্ঠানের নাম\nবোর্ড/ বিশ্ববিদ্যালয়\nএসএসসি\n২০০৭\nমানবিক\nএ ( ৪.০০)\nবি কে বি মাধ্যমিক বিদ্যালয়\nযশোর বোর্ড\nএইচএসসি\n২০০৯\nমানবিক\nএ (৪.২৫)\nঝিনাইদহ মডেল কলেজ\nযশোর বোর্ড\nবিএ (সম্মান)\n২০১৩\nবাংলা\n৩.০০\nসরকারি কেসি কলেজ\nজাতীয় বিশ্ববিদ্যালয়\nএমএ\n২০১৪\nবাংলা\n৩.১৫\nসরকারি কেসি কলেজ\nজাতীয়  বিশ্ববিদ্যালয়\nঅভিজ্ঞতা:  একটি বেসরকারি স্কুলে  সহকারী শিক্ষক পদে  শিক্ষাগতার এক বছরের  বাস্তব অভিজ্ঞতা।\nঅতএব, মহোদয়ের নিকট বিনীত প্রার্থনা আমার উল্লিখিত বিষয়সমূহ বিবেচনা পূর্বক উক্ত পদে নিয়োগ প্রদান করলে আমি আমার মেধা, শ্রম ও নিষ্ঠার মাধ্যমে শিক্ষকতার মহান দায়িত্ব পালনে সর্বদা সচেষ্ট থাকব ।\nবিনীত নিবেদক\nক\n( স্বাক্ষর দিতে হবে)\nসংযুক্তি\n১. পরীক্ষার মূল সনদপত্রের সত্যায়িত ফটোকপি -১ সেট।\n২. চারিত্রিক সনদপত্র, প্রশংসাপত্র  ও  নাগরিকত্ব সনদ পত্রের  সত্যায়িত ফটোকপি- ১ সেট।\n৩. অভিজ্ঞতা সনদ পত্রের সত্যায়িত ফটোকপি।\n৪. সদ্যতোলা রঙিন পাসপোর্ট সাইজের ছবি- ৩ কপি।\n৫. ব্যাংক ড্রাফট।"
        }
      ]
    },
    {
      "number": "9",
      "uddipok": "(ক) সারমর্ম লেখো :\n\"জোটে যদি মোটে একটি পয়সা\nখাদ্য কিনিও ক্ষুধার লাগি\nদুটি যদি জোটে তবে অর্ধেকে\nফুল কিনে নিও, হে অনুরাগী।\nবাজারে বিকায় ফল তন্দুল;\nযে শুধু মিটায় দেহের ক্ষুধা\nহৃদয় প্রাণের ক্ষুধা নাশে ফুল,\nদুনিয়ার মাঝে সেই তো সুধা।”\nঅথবা,\n(খ) ভাবসম্প্রসারণ করো:\nমনেরে আজ কহ যে\nভালো-মন্দ যাহাই আসুক সত্যরে লও সহজে।",
      "tag": "MB 23,DIN.B 19",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nসারমর্ম: মানুষের বেঁচে থাকার জন্য শারীরিক সুস্থতা অপরিহার্য। কিন্তু কেবল শরীর সুস্থ রাখলেই হবে না সেই সঙ্গে মনও সুস্থ রাখা প্রয়োজন। আর মনকে সুস্থ রাখতে দরকার সৌন্দর্যের সাধনা।\n(খ) উত্তরঃ\nমূলভাব: সত্যই সুন্দর, সত্যই বাস্তব। জীবন চলার পথে ভালো-মন্দ যা- ই ঘটুক সত্যকে সহজ ও সাবলীলভাবে গ্রহণ করতে পারলেই প্রকৃত সুখ পাওয়া যায়। ভালো এবং মন্দ উভয় সময়েই যে সত্যকে আঁকড়ে থাকতে পারে সেই প্রকৃত মানুষ।\nসম্প্রসারিত ভাব: মানবজীবন বিচিত্র বৈশিষ্ট্যে গড়া, সুখ-দুঃখের সমন্বয়েই সে জীবন এগিয়ে চলে। জীবনে সফলতা লাভের জন্য অনেক বন্ধুর পথ পাড়ি দিয়ে মানুষকে সামনে এগোতে হয়। একজন মানুষ সারা জীবন সুখেই কাটাবে, এটা হতে পারে না। সুখের বিপরীত পিঠেই রয়েছে দুঃখের দহন। অবশ্য ভালো-মন্দ দুটোই যদি না থাকত তবে মানুষ তার জীবনকে আপন সাধনায় সাজিয়ে মানবজন্মকে সার্থক করে তুলতে পারত না। শুধু সুখময় জীবন যেমন একঘেয়ে, শুধু দুঃখের জীবনও অত্যন্ত বেদনাদায়ক। ফলে এ দুইয়ের সমন্বয়েই জীবনকে সাজাতে হবে, এটাই জীবনের অমোঘ বাস্তবতা। তাই সবরকম বাস্তবতায় সত্যের মুখোমুখি দাঁড়ানোই শ্রেয়। যাঁরা পৃথিবীর এই যথার্থ সত্যটি মাথা পেতে গ্রহণ করতে পারেন তাঁরাই জগতে পূজনীয় ব্যক্তিত্ব, তাঁদেরই মানুষ যুগ যুগ ধরে সম্মানের আসন দান করে, শ্রদ্ধার সঙ্গে স্মরণ করে। সাময়িক লাভ কিংবা লোভের বশে সত্যকে পাশ কাটিয়ে গেলে পরিণামে এর ফল ভালো হয় না। কারণ আমরা এড়িয়ে গেলে বা অস্বীকার করলেই প্রকৃত সত্যটি মিথ্যা হয়ে যায় না। সত্যকে অস্বীকার করার দন্ড হিসেবে পরবর্তী জীবনে চড়া মাসুল দিতে হয়। যে ব্যক্তি মূল সত্যকে চেনে এবং উপলব্ধি করতে জানে তার কাছে সত্য যে রূপেই আসুক না কেন সে তা গ্রহণ করবে এবং তাতে তার কোনো দ্বিধা থাকার কথা নয়। কিন্তু জীবন নিয়ে যারা ভয়ে থাকে, যারা প্রকৃত সত্যসন্ধানী নয় তারা মন্দ দেখলেই পিছিয়ে যায়। তাই সত্যসন্ধানী হতে হলে, বাস্তবতার সঙ্গে খাপ খাওয়াতে চাইলে মানসিকভাবে প্রস্তুত হওয়া প্রয়োজন। সত্য যে রূপেই আসুক না কেন তাকে সহজভাবে গ্রহণ করা উচিত।\nমন্তব্য: বাস্তবতার পথে অগ্রসর হওয়াই জীবনের লক্ষ্য হওয়া উচিত। ভালো-মন্দ সকল পরিস্থিতিতে প্রকৃত সত্যের অনুসন্ধান করাই যথার্থ মানুষের বৈশিষ্ট্য। সাময়িক সুখ অর্জন বা দুঃখ এড়ানোর জন্য সত্যকে পরিহার করা অনুচিত।"
        }
      ]
    },
    {
      "number": "10",
      "uddipok": "(ক) প্রদত্ত উদ্দীপক অনুসরণে 'প্রত্যাশা' শিরোনামে একটি গল্প তৈরি করো:\nবাস থেকে নামতেই বিরাট শহরের বৈচিত্র্য দেখে অনেকটাই ভয় পেয়ে গেল শামীম। এখানেই তাকে থাকতে হবে। আনমনে ভাবছিল সে। হঠাৎ একটা রিকশা এসে থামল তার পাশে। সে অবাক হয়ে দেখল একজন ভদ্রলোক তার দিকেই তাকিয়ে আছে......\nঅথবা,\n(খ) ধুমপানের ক্ষতিকরণ দিক নিয়ে দুই বন্ধুর মধ্যে সংলাপ রচনা করো।",
      "tag": "MB 23",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nপ্রত্যাশা\nবাস থেকে নামতেই বিরাট শহরের বৈচিত্র্য দেখে অনেকটাই ভয় পেয়ে গেল শামীম। এখানেই তাকে থাকতে হবে। আনমনে ভাবছিল সে। হঠাৎ একটা রিকশা এসে থামলো তার পাশে। সে অবাক হয়ে দেখল একজন ভদ্রলোক তার দিকে তাকিয়ে আছেন। অপরিচিত শহরে ভদ্রলোকটির এভাবে তাকানো দেখে তার মনে কিছুটা আসার সঞ্চার হলো। তার প্রত্যাশা ছিল লোকটির সহযোগিতা নিয়ে সে তার গন্তব্যে পৌছাতে পারবে। সে আশায় শামীম লোকটির দিকে এগিয়ে গেল। লোকটি তৎক্ষণাৎ শামীমকে বললেন, তোমাকে চেনা চেনা মনে হচ্ছে। আগে কোথাও দেখেছি বলে মনে হয়। লোকটি তাকে নানা প্রশ্ন করেন এবং কোনো সহযোগিতা লাগবে কি না, 'জানতে চান। তার আন্তরিকতা দেখে শামীমের মনের ভয় কিছুটা লাঘব হয়। এত এত গাড়ি, সুউচ্চ ভবন ও বিচিত্র মানুষের মধ্যে সে তার গন্তব্যে পৌছতে পারবে বলে মনে হয় না। সত্যিই এত বড়ো শহরে পরিচিত মানুষ না থাকলে কত যে বিপদ হতে পারে সে সম্পর্কে শামীমের ধারণা রয়েছে। যাহোক, সে লোকটির আন্তরিকতাপূর্ণ মিষ্টি ব্যবহারে মোটামুটি নিশ্চিন্ত হয়। তার কাছে মনের সব কথা খুলে বলে। শামীম লোকটিকে জানায়, সে লেখাপড়ার উদ্দেশ্যে শহরে এসেছে। বিশ্ববিদ্যালয়ের পাশে তার মামার বাসা। সেখানেই সে উঠবে। তাকে নেওয়ার জন্য মামার বাসস্ট্যান্ডে আসার কথা। কিন্তু সে মামার ফোন বন্ধ পাচ্ছে। এদিকে তার কাছেও কোনো মোবাইল নেই। তার মামার নম্বরটি কেবল তার মুখস্থ আছে। এখন কীভাবে সে তার গন্তব্যে পৌছাবে তা নিয়ে চিন্তিত। তার কথা শুনে লোকটি তাকে তার গন্তব্যে পৌঁছে দেবেন বলে আশ্বস্ত করলেন। ওর মামার সমস্ত পরিচয় শুনে লোকটি বললেন, তিনি তাকে চেনেন। তিনি শামীমকে তার রিকশায় উঠিয়ে নিলেন। সেই ফাঁকে নানা বিষয়ে আলাপচারিতার সুযোগে লোকটি ওর সঙ্গে সখ্য গড়ে তোলেন। সরলমনা শামীম তাকে বিশ্বাস করে। সে লোকটিকে জানায়, তার জীবনের স্বপ্ন ও প্রত্যাশা- একদিন সে এ শহরের নামকরা একজন হবে। লোকটি তার কথা শুনে তাকে উৎসাহ দেন এবং প্রত্যাশা পূরণে পাশে থাকার আশ্বাস দেন। এভাবে দীর্ঘ দুই ঘণ্টা দুজনে রিকশায় ঘুরতে থাকে; কিন্তু শামীম তার মামার বাসার সন্ধান পায় না। হঠাৎ লোকটি একটি গলির ভেতর রিকশা ঢুকিয়ে তাকে নামতে বলেন। রিকশায় বসা অবস্থায়ই লোকটি শামীমের ব্যাগ নিজের কাঁধে সুকৌশলে তুলে নেন। শামীমকে দাঁড় করিয়ে রেখে লোকটি তার মামাকে ডেকে আনার কথা বলে চলে যান। সন্ধ্যা পর্যন্ত লোকটি আর ফিরে আসেন না। তখন সে বুঝতে পারে তার সঙ্গে প্রতারণা করা হয়েছে। ওর ব্যাগে সকল সার্টিফিকেটের মূল কপি, বাড়ি থেকে দেওয়া টাকা, জামাকাপড় ও বইপত্র ছিল। কিছুক্ষণ পর সেখানে একটি টহল পুলিশের'। গাড়ি এলে সে সব কথা তাদের খুলে বলে। পুলিশ সব কথা শুনে তার মামার ফোন নম্বরে ফোন দেয় এবং তাকে তার গন্তব্যে পৌঁছে দেয়। জীবনে ঘটে যাওয়া এ দুর্ঘটনা নিয়ে সে চমৎকার কাহিনি ও চরিত্র সমন্বয়ে একটি নাটক লেখে। মামার সহায়তায় তার নাটকটি পত্রিকায় প্রকাশিত হওয়ার পর একজন নাট্য পরিচালক তার সঙ্গে যোগাযোগ করেন। তিনি শামীমের নাটকটি টেলিভিশনে প্রচার করতে চান এবং সেখানে মুখ্য চরিত্রে তাকে অভিনয়ের প্রস্তাব দেন। এমন সুযোগ পেয়ে তার খুশির যেন অন্ত নেই। জীবনে প্রথম ক্যামেরার সামনে দাঁড়িয়ে সে অসাধারণ অভিনয় করে। নাটকটি প্রচারের পর চারদিকে 'তাকে নিয়ে হৈচৈ পড়ে যায়। বিভিন্ন নাট্য পরিচালক তার সঙ্গে যোগাযোগ করতে শুরু করেন এবং সে হয়ে ওঠে জনপ্রিয় অভিনয়শিল্পী। তার জীবনে প্রত্যাশা ছিল- নামকরা একজন হওয়ার। সে প্রত্যাশা পূরণে সে সক্ষম হয়।\n(খ) উত্তরঃ\nধুমপানের ক্ষতিকরণ দিক নিয়ে দুই বন্ধুর মধ্যে সংলাপঃ\nরাজু : হ্যালো মীনা, তোমার পড়াশোনা কেমন চলছে? মীনা : যথারীতি। তোমার পরীক্ষা কবে শুরু হবে?\nরাজু : আমাদের পরীক্ষা দরজায় কড়া নাড়ছে (আসন্ন/খুব কাছেই)। কিন্তু পড়াশোনায় মন দিতে পারছি না। যাই হোক, গতকাল পত্রিকায় ধূমপানের বিপদ নিয়ে একটি ফিচার পড়েছিলাম। তুমি কি এটা নিয়ে সচেতন? পড়া\nমীনা : অবশ্যই, আমিও ধূমপানের বিরুদ্ধে ভাবছি। ধূমপানের ফলে অনেক রোগ হয়। তুমি এটি সম্পর্কে কি মনে কর?\nরাজু : আমি মনে করি ধূমপান এক ধরনের নেশা। তাছাড়া অন্য সব মারাত্মক আসক্তি শুরু হয় ধূমপানের মাধ্যমে। মীনা : তোমার যুক্তি ঠিক। ধূমপান আমাদের জীবনকে ছোট করে ছাড়া কিছুই দেয় না। ধূমপানে অন্য কোন অপব্যবহার আছে বলে তুমি মনে করেন? রাজু : ধূমপানে অনেক খরচ হয়। এছাড়া ধূমপায়ীর নিঃশ্বাসের মাধ্যমে দুর্গন্ধ ছড়ায়। তোমার কি তাই মনে হয় না?\nমীনা : অবশ্যই। যখন কেউ তার সামনে ধূমপান করে তখন এটি অধূমপায়ীদের জন্য খুব বিরক্তিকর। ধূমপানের ধোঁয়া শিশুদের চোখে আঘাত করে। আমি কি ভুল? রাজু : অবশ্যই না। প্রকাশ্যে ধূমপান নিষিদ্ধ করতে হবে।\nমীনা : হ্যাঁ, এ ব্যাপারে প্রচারণার ব্যবস্থা করতে হবে। রাজু : তোমার মূল্যবান যুক্তির জন্য ধন্যবা"
        }
      ]
    }
  ]
}