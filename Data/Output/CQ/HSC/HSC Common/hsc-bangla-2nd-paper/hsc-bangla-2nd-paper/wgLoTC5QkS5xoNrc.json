{
  "title": "পাবনা ক্যাডেট ২০২৩",
  "subtitle": "প্রবন্ধ রচনা(5)",
  "questions": [
    {
      "number": "1",
      "uddipok": "নৈতিক শিক্ষা ও মূল্যবোধ।",
      "tag": "PCC 23",
      "sub_questions": [
        {
          "label": "",
          "question": "",
          "explanation": "ভূমিকাঃ\nশিক্ষা হচ্ছে মানুষের সার্বিক বিকাশের পথ। প্রকৃতি প্রদত্ত জ্ঞানের সর্বোত্তম ব্যবহারে যার দক্ষতা যত বেশি সে তত শিক্ষিত। যা নিজের এবং অন্যের কল্যাণে অবদান রাখে, সুন্দর ও অসুন্দরের ভেদ বিবেচনায় সহায়তা করে তাই শিক্ষা। মানুষ প্রকৃতি থেকেই প্রথম শিক্ষা গ্রহণ করে। পরে ধীরে ধীরে পরিবার, সমাজ, রাষ্ট্র ও শিক্ষালয় থেকে জ্ঞান অর্জন করে নিজেকে গড়ে তোলে। শিক্ষা মানুষকে মানবীয় করে, প্রত্যাশার মতো করে সময়োপযোগী করে গড়ে তোলে। শিক্ষা, প্রকৃত শিক্ষা, নৈতিক শিক্ষা এগুলোর উদ্দেশ্য একই। শিক্ষা মূলত সেই বস্তু যা সকল অনিয়ম থেকে, সকল অকল্যাণ থেকে, সকল অসুন্দর থেকে আমাদের মুক্ত রাখে এবং নিয়মে, কল্যাণে, সুন্দরে আমাদের জীবনকে ভরিয়ে তোলে- প্রকৃতির সূর্যালোকের মতো, বায়ুর মতো, শত সহস্র সহজ নিয়মের মতো সবাইকে আপন করে নেয়। শিক্ষা সবার সাথে সবার বন্ধন রচনা করে। প্রকৃত লব্ধ জ্ঞানের সাথে অর্জিত জ্ঞানের সুসমন্বয়ই নৈতিক শিক্ষা ও মূল্যবোধ এর মূল ভিত্তি। এই মূল ভিত্তিকে সুদৃঢ় করার মধ্য দিয়ে ব্যক্তি, দেশ, সমাজ ও জাতির কল্যাণ বয়ে আসে।\nনৈতিক শিক্ষা ও মূল্যবোধঃ\nযে শিক্ষা মানুষের জীবনবোধের সঙ্গে নৈতিকতার সমন্বয় সাধন করে তাই নৈতিক শিক্ষা। নৈতিক শিক্ষা নৈতিক মূল্যবোধের জন্ম দেয়। মনুষ্যত্ব অর্জনে মানুষের যে অব্যাহত সাধনা চলছে সেই পথে এগিয়ে নেওয়ার যথার্থ নিয়ামক নৈতিক শিক্ষা। নৈতিক শিক্ষা এমন কিছু বিশেষ গুণাবলি অর্জন যা মানুষকে ভালো-মন্দ, ন্যায়-অন্যায়, উচিত-অনুচিত বিচার করার শক্তি দেয়। অন্যদিকে তা অন্যায়, অনিয়ম, অনুচিত ও মন্দ কাজকে পরিহার করে নৈতিক আদর্শের অনুবর্তী করে তোলে। মানবসমাজ গড়ে ওঠার নেপথ্যে নৈতিক মূল্যবোধের দান অসীম। মানুষের জীবনের যাবতীয় কল্যাণকর, শুভবুদ্ধি ও শুভচিন্তা এবং তার বিপরীত বুদ্ধি ও চিন্তা বিচারের আপেক্ষিক মানদণ্ডই হলো নৈতিক মূল্যবোধ।\nনৈতিক মূল্যবোধের গুরুত্বঃ\nনৈতিক মূল্যবোধ হচ্ছে মানুষের জীবনব্যবস্থা ও জীবনপদ্ধতিকে সুন্দরভাবে নির্মলভাবে পরিচালনার অনুসরণযোগ্য কিছু আচরণ। নৈতিকতা মানুষকে অন্যায় ও বন্ধুর পথ থেকে বাঁচায়; আত্মস্বার্থ, লোভ, হিংসা, ভোগ থেকে মুক্ত রাখে; ত্যাগের মহিমায় উজ্জ্বল হয়ে উঠতে অনুপ্রাণিত করে। নৈতিক শিক্ষা ও মূল্যবোধ মানুষকে প্রবল আত্মবিশ্বাস ও দৃঢ় মানসিক শক্তি এনে দেয়। যার বলে বলীয়ান হয়ে মানুষ যাবতীয় দুর্নীতিকে ঘৃণাভরে প্রত্যাখ্যান করতে শেখে; সচেতনভাবে অন্যায় ও অবৈধ পথ পরিহার করতে শেখে; সত্য ও ন্যায়ের আদর্শ অনুসরণ করে; পরের কারণে আত্মস্বার্থ ত্যাগ করে পরহিতে এগিয়ে যায়; সজ্ঞানে কখনোই অন্যের ক্ষতি করে না। ধর্মের কল্যাণধর্মিতাকে আদর্শ ধরে নৈতিক মূল্যবোধের বিকাশ ঘটে। নৈতিক শিক্ষায় শিক্ষিত মানুষ আলোকিত মানুষ। এ মানুষদের দ্বারাই নিষ্কলুষ আলোকিত সমাজ গড়ে ওঠে। কাজেই মানুষের আত্মিক, সামাজিক ও জাতীয় জীবনের উন্নয়ন ও অগ্রগতির জন্য নৈতিক শিক্ষা ও মূল্যবোধ একান্ত জরুরি।\nনৈতিকতা বর্জিত শিক্ষার ফলঃ\nনৈতিক শিক্ষার অভাবে বর্তমানে সবচেয়ে বেশি অন্যায়, অবিচার ও দুর্নীতি হচ্ছে। নৈতিকতার অভাবে শিক্ষাগ্রহণ করেও নানা অপকর্মে জড়িয়ে পড়ছে ছোট থেকে বড় পর্যন্ত সবাই। সারাবিশ্বে আজ ভোগবাদী মানসিকতার ব্যাপক প্রসার লক্ষ করা যাচ্ছে। মানুষ মানবতা ভুলে নিজের পশুত্বকে জাগিয়ে তুলছে। ক্ষমতাবলে কে কত বেশি হিংস্র হতে পারে সে প্রতিযোগিতায় মেতেছে সবাই। দেশ-কাল- ধর্মাধর্ম, কোনোকিছুতেই তাদের কোনো মনোযোগ নেই। মনোযোগ কেবল অর্থসম্পদ, ক্ষমতা, প্রভাব-প্রতিপত্তির দিকে। তারা ভুলেই গেছে মানুষ হয়ে জন্মানোর বিশেষ দায়-দায়িত্বের কথা। আমাদের দেশেও নৈতিক শিক্ষার অভাবে নৈতিক মূল্যবোধের ব্যাপক অবক্ষয় শুরু হয়েছে। সীমাহীন। দুর্নীতি সর্বস্তরে, গ্রাস করছে সমাজকে। নীতিনৈতিকতাহীন, বিবেকহীন মানুষ আজ সদম্ভে সমাজে বিচরণ করছে, ন্যায়-নীতির গলা টিপে ধরছে। সাধারণ মানুষের মৌলিক অধিকারকে বাকস্বাধীনতাকে অত্যন্ত সুকৌশলে রোধ করার হীন চেষ্টা চালাচ্ছে। চারদিকে কেবল ঠকানোর প্রতিযোগিতা, অন্যায় করে করে কে কত বড় রেকর্ড করতে পারে সেই প্রতিযোগিতায় উন্মাদ হয়ে ছুটছে সবাই। আজকের এই ফল- আজ থেকে দুই যুগ আগে শুরু হওয়া নৈতিক শিক্ষার প্রতি এবং ধর্মীয় মূল্যবোধের প্রতি অবহেলা। আজকে যদি নৈতিক শিক্ষা ও মূল্যবোধ এর শুভ উদ্বোধন না করা যায়, তাহলে দুই যুগ পরে এর ফল হবে অত্যন্ত ভয়াবহ। আজ যতটুকু আশার আলো দেখা যায়, মেঘের আড়ালে যতটুকু সূর্য হাসে, সেদিন তাও থাকবে না। কাজেই আর কালক্ষেপণ না করে, অবহেলা আর উদাসীনতায় গা না ভাসিয়ে এখনই নৈতিক শিক্ষার প্রসার, মানবিক আচরণ ও মূল্যবোধের উপর জোর দিতে হবে। না হলে আমাদের ভবিষ্যতের দুর্ভাগ্যের জন্য আমাদেরই দায়ী থাকতে হবে।\nনৈতিক অবক্ষয়ের কারণঃ\nকোনোকালেই একটিমাত্র কারণে নৈতিক অবক্ষয় চূড়ান্ত রূপ লাভ করে নি। বহুবিধ কারণের যোগফলের ভারে নৈতিক অবক্ষয় ঘটে থাকে। শিক্ষার বিভিন্ন স্তরে মানবতাবোধসম্পন্ন মানসিকতায় গড়ে ওঠার মতো অনুকরণীয় আদর্শ বা পন্থা পাঠ্যতালিকায় না থাকা, আইনের শাসন প্রতিষ্ঠা না হওয়া, রাজনৈতিক অস্থিরতা, অর্থনৈতিক জীবনে অস্থিতিশীলতা, ক্রমবর্ধমান জনসংখ্যাকে জনশক্তিতে রূপান্তরের ব্যবস্থা না থাকা, বেকারত্বের হার অতিমাত্রায় বেড়ে যাওয়া, সম্পদের সুষম বণ্টন ও সাম্যনীতি না থাকা, ক্ষমতার অপব্যবহার ও অতিব্যবহার, শিল্প-সংস্কৃতি ও সমাজকর্ম-সাহিত্যের মূলধারা থেকে সরে দাঁড়ানো, গণমাধ্যমে রুচিহীন ও বিকৃত বুচির বিনোদন, জনজীবনের স্বাভাবিক নিরাপত্তার অনিশ্চয়তা, পারিবারিক ভাঙন, নেশা-জাতীয় দ্রব্যের ব্যাপক ব্যবহার ও সহজলভ্যতা ইত্যাদি কারণে সমাজে নৈতিক অবক্ষয় নেমে আসে। আর ব্যক্তি, পরিবার, সমাজ ও জাতীয় জীবনে একবার নষ্টের ঘুণপোকা ঢুকে গেলে, নষ্ট না হওয়া পর্যন্ত বের হয় না। বর্তমান সময় এ অপ্রিয় সত্যের মুখোমুখি দাঁড়িয়ে আছে।\nনৈতিক অবক্ষয় রোধের উপায়ঃ\nনৈতিক অবক্ষয় রোধের প্রধান উপায় হচ্ছে নৈতিক শিক্ষার প্রসার ঘটানো। নৈতিক শিক্ষার প্রসারে ব্যক্তি, সমাজ, রাষ্ট্র ও জাতীয় জীবনে সুস্থ ধারা ফিরে আসতে বাধ্য। নৈতিক অবক্ষয়ের প্রধান কারণ হচ্ছে প্রকৃত শিক্ষা থেকে দূরে সরে যাওয়া। মূল থেকে সরে গিয়ে পাতায় পাতায় ঘুরে বেড়ানো। ধর্মের প্রকৃত অনুশাসন ও প্রকৃত আদর্শ অনুধাবনের মতো শিক্ষার অভাবও এক্ষেত্রে সহায়ক কারণ। হযরত মুহম্মদ (স), যিশু খ্রিস্ট, গৌতম বুদ্ধ, শ্রীকৃষ্ণ প্রমুখ ধর্মপ্রবক্তা ন্যায়-নীতি ও মানবিক মূল্যবোধের যে মহান মর্মবাণী মানুষের সামনে তুলে ধরেছেন, তার গুরুত্ব অনুধাবন করতে হবে। স্বার্থ হাসিলের জন্য কোনো ধর্মেরই অপব্যাখ্যা করে মানুষকে বিভ্রান্ত করা যাবে না। বিভিন্ন ধর্মের সারবস্তুর সাথে আদর্শ ও নীতির উদ্দেশ্য ও কাজের সাথে পরিচয় ঘটলে শিক্ষার্থীদের নৈতিক মূল্যবোধ গড়ে উঠবে। মানুষের মানসিক বিকাশে নৈতিকতা ইতিবাচক দিক হিসেবে জায়গা করে নেবে। নৈতিক শিক্ষার মধ্য দিয়ে সমাজজীবনে ন্যায়-নীতি, মানবিক মূল্যবোধ ও মহৎ আদর্শ প্রতিষ্ঠা করতে হলে সবাইকে আত্মোপলব্ধিতে সত্য ও ন্যায়কর্মের মহাসমাবেশ নিশ্চিত করতে হবে।\nউপসংহারঃ\nঅন্যায়ের বিষবাষ্পে জাতি আজ মর্মাহত। নৈতিক মূল্যবোধের চরম অবক্ষয় ঠেকাতে নৈতিক শিক্ষার বিকল্প নেই। ধর্মীয় অনুশাসন এবং নৈতিক শিক্ষা ও মূল্যবোধ এর অভাবে সমাজের সর্বস্তরে কেবল দুর্নীতি নয়, মানবদেহে নানা রকম মরণ ব্যাধিও সংক্রমিত হচ্ছে। কাজেই নৈতিকতা বর্জিত শিক্ষা আমাদের জন্য আত্মঘাতী এবং আত্মহত্যার শামিল। সুতরাং প্রত্যেককেই নৈতিকতাবোধে উন্নীত হয়ে সুন্দর আগামী বিনির্মাণে এগিয়ে আসা উচিত।"
        }
      ]
    },
    {
      "number": "2",
      "uddipok": "রক্তে রাঙানো ফেব্রুয়ারি।",
      "tag": "PCC 23",
      "sub_questions": [
        {
          "label": "",
          "question": "",
          "explanation": "ভূমিকা :\nএকুশে ফেব্রুয়ারি আমাদের জাতীয় জীবনে একটি স্মরণীয় ও তাৎপর্যপূর্ণ দিন। এটি ১৯৫২ সালের ভাষা আন্দোলনের রক্তে রাঙা একটি ঐতিহাসিক দিন। মাতৃভাষা বাংলা প্রতিষ্ঠার জন্যে যাঁরা শহিদ হয়েছেন তাদের রক্তে রাঙা এ দিন।\nআমরা সেই বীর ভাষাশহিদ সালাম, বরকত, রফিক, জব্বার, শফিউরসহ নাম না জানা সকল শহিদদেরকে সারাজীবন কৃতজ্ঞতাভরে স্মরণ করব। একুশে ফেব্রুয়ারি দিনটির তাৎপর্য স্বদেশের প্রাঙ্গণ ছাড়িয়ে, বিশ্বসভায় পরিচিতি লাভ করেছে এবং এ দিনটিকে আন্তর্জাতিক মাতৃভাষা দিবস হিসেবে ঘোষণা করা হয়েছে।\nতাৎপর্য :\n১৯৫২ সালের একুশে ফেব্রুয়ারি মাতৃভাষার মর্যাদা রক্ষার্থে বাংলাদেশের তরুণদের আত্মদান ইতিহাসে এক নতুন যুগের সূচনা করেছে। পৃথিবীর বুকে বাংলাই একমাত্র ভাষা যার জন্যে অসংখ্য মানুষের রক্ত ঝরেছে। তাই এ ঐতিহাসিক দিনটি স্বাধীন বাংলাদেশের গৌরবের বিষয়।\n১৯৪৭ সালের ১৪ই আগস্ট অবিভক্ত ভারতবর্ষ বিভক্ত হয়ে পাকিস্তান রাষ্ট্রের জন্ম হয়। পাকিস্তানের ছিল দুটি অংশ। একটি পশ্চিম পাকিস্তান অপরটি পূর্ব পাকিস্তান। এ পূর্ব পাকিস্তানই বর্তমান স্বাধীন বাংলাদেশ। পশ্চিম পাকিস্তানের শাসকরা আমাদের ওপর উর্দু ভাষা চাপিয়ে দেওয়ার চেষ্টা করে।\n১৯৪৮ সালের ২১শে মার্চ পাকিস্তানের তৎকালীন গভর্নর মুহাম্মদ আলী জিন্নাহ ঢাকায় এক জনসভায় ঘোষণা করেন যে, উর্দুই হবে পাকিস্তানের একমাত্র রাষ্ট্রভাষা। একথা শুনে বাংলার দামাল ছেলেরা সাথে সাথেই এর তীব্র প্রতিবাদ জানায়। আবার ১৯৫২ সালের ৩০শে জানুয়ারি পাকিস্তানের প্রধানমন্ত্রী নাজিমউদ্দীনও এক জনসভায় দাম্ভিকতার সঙ্গে একই ঘোষণা দেন।\nপ্রতিবাদে ছাত্ররা ধর্মঘট পালন করে। তারা ১৯৫২ সালের ২১শে ফেব্রুয়ারি সকাল ১০টায় সরকারি নিষেধাজ্ঞা ভঙ্গ করে মিছিল বের করে। পুলিশ নিরস্ত্র ছাত্রদের ওপর বন্দুক, বেয়নেট, টিয়ারগ্যাস আর লাঠিসোটা নিয়ে ঝাঁপিয়ে পড়ল। এতে সালাম, বরকত, জব্বার, রফিকসহ নাম না জানা অনেকে শহিদ হলেন। বিনিময়ে রক্ষা পেল মাতৃভাষা ।\nজাতীয় জীবনে একুশের তাৎপর্য :\nএকুশ বাঙালী জাতিকে দিয়েছে মুক্তির ইশারা। একুশ প্রতিষ্ঠিত করেছে বাঙলা ভাষাকে। ঐক্য এনে দিয়েছে বাঙালি সমাজ, সাহিত্য, সংস্কৃতি এবং রাজনীতি। তাই একুশ একটি তাৎপর্যপূর্ণ জাতীয় চেতনার দিন।\nঘটনার সূত্রপাত :\n১৯৪৮ সালের ফেব্রুয়ারি মাসে পাকিস্তান গণপরিষদে প্রস্তাব উত্থাপিত হল গণপরিষদে বক্তৃতা করতে হবে ইংরেজি এবং উর্দূতে । এর প্রতিবাদ করল পূর্ববাংলার কিছু সংখ্যক সদস্য। তাঁরা স্পষ্ট জানিয়ে দিল বাঙলা ভাষায় বক্তৃতা করতে দিতে হবে। যেহেতু পাকিস্তানের মোট জনসংখ্যার ৫৬ ভাগের মাতৃভাষা বাংলা।\nছাত্র আন্দোলনের সূত্রপাত :\n১৯৪৮ সালে মোহাম্মদ আলী জিন্নাহ ঢাকায় এক জনসভায় দ্ব্যার্থহীন কণ্ঠে ঘোষণা করলেন উর্দু হবে পাকিস্তানের একমাত্র রাষ্ট্রভাষা । তখন পূর্ব পাকিস্তানের সাড়ে চার কোটি মানুষের সম্মুখে মাতৃভাষা প্রশ্নবোধক চিহ্ন হয়ে ঝুলে রইল। এর ফলশ্রুতিতে ১৯৪৮ সালের ১১ মার্চ ছাত্র আন্দোলনে আরো গণজাগরণ দেখা দিল ।\nজাতীয় চেতনা :\nএকুশের চেতনা থেকেই ১৯৬৯ সালে গণঅভ্যুত্থান ঘটে। কেন্দ্রীয় শহীদ মিনার বাঙালির সংগ্রামী চেতনার কেন্দ্রবিন্দুতে পরিণত হয়। মাতৃভাষার মর্যাদা আদায়ের জন্য সংগ্রাম করতে গিয়ে বাঙালি ঐক্যবদ্ধ হয় এবং শোষকের গ্রাস থেকে আত্মরক্ষা করতে সচেষ্ট হয়। ফলে বাঙালি জাতির মধ্যে জাতীয়তাবোধের বিকাশ ঘটে। ১৯৭১ সালের স্বাধীনতা সংগ্রামে এই জাতীয়তাবোধ বিশেষভাবে কার্যকর ছিল। তাই\nভাষা আন্দোলনের সূচনা পর্ব :\n১৯৪৫ সালে দ্বিতীয় মহাযুদ্ধের পর পরই ব্রিটিশ সরকারের প্রতিশ্রুতি অনুযায়ী স্বায়ত্তশাসন তথা স্বাধীনতার প্রস্তাব নিয়ে ভারতে ক্যাবিনেট মিশন' (Cabinet Mission) আসে। পাকিস্তানের জন্ম সম্ভবনার প্রেক্ষাপটে, পাকিস্তান প্রতিষ্ঠালগ্নের অব্যবহিত পূর্বে, আলীগড় মুসলিম বিশ্ববিদ্যালয়ের তৎকালীন ভাইস চ্যান্সেলর ড. জিয়া উদ্দিন উর্দুকে পাকিস্তানের একমাত্র রাষ্ট্রভাষা করার প্রস্তাব করেন।\nতৎকালীন পূর্ববঙ্গ হতে ড. মুহম্মদ শহীদুল্লাহ' এর বিরোধিতা করেন এবং রাষ্ট্রভাষা হিসেবে বাংলা ভাষার দাবি উত্থাপন করেন (১১ শ্রাবণ, ১৩৫৪ বঙ্গাব্দ)। এভাবেই পাকিস্তান প্রতিষ্ঠার অব্যবহিত পূর্ব থেকে রাষ্ট্রভাষা প্রশ্নে বিতর্কের সূচনা হয়।\nবাংলা ভাষার প্রতি অবহেলা :\n১৯৪৮ সালে পাকিস্তানের তৎকালীন কর্ণধার মুহাম্মদ আলী জিন্নাহ ঢাকায় এক জনসভায় উর্দুকে । পাকিস্তানের একমাত্র রাষ্ট্রভাষা হিসেবে ঘোষণা করেন। কিন্তু জাগ্রত জনতা এ সিদ্ধান্ত মেনে নিতে পারেনি। তারা প্রতিবাদে সোচ্চার হয়ে ওঠে। পরবর্তীকালে খাজা নাজিমুদ্দিনের প্রধানমন্ত্রিত্বকালে পুনরায় রাষ্ট্রভাষা হিসেবে উর্দুকে প্রতিষ্ঠা করার ষড়যন্ত্র শুরু হয়।\nবাংলা ভাষা আন্দোলন :\n১৯৪৮ সালের পর থেকে বাংলা ভাষার ন্যায্য দাবি প্রতিষ্ঠার যে ক্ষীণ আন্দোলনের সূত্রপাত হয়েছিল, শাসকচক্রের অশুভ তৎপরতায় তা ক্রমান্বয়ে শক্তিশালী হয়ে ওঠে। ফলে এ আন্দোলন সারাদেশে ছড়িয়ে পড়ে। ছাত্রদের মধ্যে এ আন্দোলনের সূত্রপাত হলে সমগ্র দেশ এর সমর্থনে দাঁড়ায়। ভাষা আন্দোলনের ওপর সকারের যতই দমননীতি চলতে থাকে, ততই আন্দোলনের তীব্রতা বাড়তে থাকে।\nএকুশে ফেব্রুয়ারি ও বাংলা ভাষার ব্যবহার:\nঅত্যন্ত পরিতাপের বিষয়, এখনো দেশের সর্বস্তরে বাংলা ভাষার ব্যবহার ব্যাপকভাবে প্রচলন হয়নি। যেদিন আমাদের জাতীয় জীবনের সর্বস্তরে এ ভাষার সার্থক ব্যবহার হবে, সেদিন একুশের প্রতি সত্যিকার মর্যাদা দেখানো হবে। এ দায়িত্ব সকল শিক্ষিত বাংলাভাষীর ।\nআন্তর্জাতিক মাতৃভাষা করার পরিকল্পনা :\nমে দিবসসহ অনেক আন্তর্জাতিক দিবস জাতিসংঘের উদ্যোগে পালিত হয়। এসব দিবসের ভিন্ন ভিন্ন ঐতিহাসিক প্রেক্ষাপট রয়েছে । বাংলা ভাষারও রয়েছে এক রক্তাক্ত ইতিহাস। আর এ বিবেচনায় বাংলা ভাষার ইতিহাসে ২১ ফেব্রুয়ারিকে আন্তর্জাতিক মাতৃভাষা দিবস হিসেবে স্বীকৃতি লাভের পরিকল্পনা নেয় এ দেশের কতিপয় ব্যক্তি ।\nআন্তর্জাতিক মাতৃভাষা দিবসের স্বীকৃতি :\nপ্রাথমিকভাবে ২৭টি দেশ ২১ ফেব্রুয়ারিকে আন্তর্জাতিক মাতৃভাষা দিবস হিসেবে পালনে বাংলাদেশের প্রস্তাবকে সমর্থন করে। ২৭টি দেশের সমর্থন নিয়ে প্রস্তাবটি ইউনেস্কোর সাধারণ পরিষদে আলোচিত হয়। অবশেষে ইউনেস্কোর সাধারণ পরিষদের ৩০তম পূর্ণাঙ্গ অধিবেশনে সর্বসম্মতভাবে একুশে ফেব্রুয়ারিকে ‘আন্তর্জাতিক মাতৃভাষা দিবস' হিসেবে স্বীকৃতি দেয়া হয়।\nআন্তর্জাতিক মাতৃভাষা দিবস :\nপৃথিবীর মানুষের কাছে আজ ২১শে ফেব্রুয়ারি আন্তর্জাতিক ‘মাতৃভাষা দিবস' হিসেবে স্বীকৃত। ১৯৯৯ সালের ১৭ই নভেম্বর ইউনেস্কোর ৩০তম সাধারণ সম্মেলনে এ স্বীকৃতি দেওয়া হয় । তখন থেকে ইউনেস্কোর সদস্যভুক্ত পৃথিবীর সব ভাষাভাষী মানুষ এ দিনটি পালন করে আসছে। এটি বাঙালি জাতির জন্যে গৌরবের বিষয়।\nআন্তর্জাতিকভাবে স্বীকৃতি :\nএকুশে ফেব্রুয়ারি এখন আর শুধু আমাদের মাতৃভাষা দিবস নয় । প্রতি বছর 'একুশে ফেব্রুয়ারি' সারা বিশ্বে পালিত হবে 'আন্তর্জাতিক মাতৃভাষা দিবস' হিসেবে। ১৯৯৯ সালের ১৭ নভেম্বর জাতিসংঘের শিক্ষা, বিজ্ঞান ও সংস্কৃতি সংস্থা ইউনেস্কো-এর সাধারণ পরিষদের ৩০তম পূর্ণাঙ্গ অধিবেশনে বাংলাদেশসহ ২৭টি দেশের সমর্থন নিয়ে সর্বসম্মতভাবে 'একুশে ফেব্রুয়ারি’-কে ‘আন্তর্জাতিক মাতৃভাষা দিবস' হিসেবে স্বীকৃতি দেয়া হয় ।\nইউনেস্কোর প্রস্তাবে বলা হয়, “১৯৫২ সালের একুশে ফেব্রুয়ারি মাতৃভাষার জন্য বাংলাদেশের অনন্য ত্যাগের স্বীকৃতিস্বরূপ এবং ১৯৫২ সালের এই দিনের শহীদদের স্মৃতিকে সারা বিশ্বে স্মরণীয় করে রাখতে একুশে ফেব্রুয়ারিকে 'আন্তর্জাতিক মাতৃভাষা দিবস' হিসেবে পালনের সিদ্ধান্ত নেয়া হয় । প্রতি বছর একুশে ফেব্রুয়ারি ইউনেস্কোর ১৮৮টি সদস্য দেশ এবং ইউনেস্কোর সদর দপ্তরে আন্তর্জাতিক মাতৃভাষা দিবস হিসেবে উদযাপিত হবে।”\nএকুশে ফেব্রুয়ারি :\n১৯৫২ সালের ২১ ফেব্রুয়ারি অনুষ্ঠিতব্য প্রাদেশিক পরিষদের অধিবেশন সামনে রেখে সারাদেশে বাংলাভাষার মর্যাদা প্রতিষ্ঠার দাবিতে ধর্মঘট আহ্বান করা হয়। সরকার ঢাকায় ১৪৪ ধারা জারি করে এবং সভা-সমিতি ও মিছিল নিষিদ্ধ করে, কিন্তু ঢাকা বিশ্ববিদ্যালয়ের ছাত্ররা এ নিষেধাজ্ঞা অমান্য করে সমবেত হয়।\nসরকারের অন্যায় অত্যাচারের প্রতিবাদে ছাত্ররা ১৪৪ ধারা ভঙ্গ করে প্রতিবাদ মিছিল করতে উদ্যত হয়। এ উদ্যোগ প্রতিহত করার জন্য পুলিশ মেডিক্যাল কলেজের সম্মুখে ছাত্রদের ওপর বেপরোয়া গুলীবর্ষণ করে। ফলে সালাম, বরকত, রফিক, জব্বারসহ অনেকে নিহত হয়। এবার আন্দোলন ঢাকা, চট্টগ্রামসহ সারাদেশে ব্যাপকভাবে ছড়িয়ে পড়ে। মানুষ রাজপথে নেমে আসে।\nএকুশে ফেব্রুয়ারি ও বাংলা ভাষার ব্যবহার :\nঅত্যন্ত পরিতাপের বিষয়, এখনো দেশের সর্বস্তরে বাংলা ভাষার ব্যবহার ব্যাপকভাবে প্রচলন হয়নি। যেদিন আমাদের জাতীয় জীবনের সর্বস্তরে এ ভাষার সার্থক ব্যবহার হবে, সেদিন একুশের প্রতি সত্যিকার মর্যাদা দেখানো হবে। এ দায়িত্ব সকল শিক্ষিত বাংলাভাষীর ।\nশহীদ দিবস :\n১৯৫২ সালের একুশে ফেব্রুয়ারি যে হত্যাকাণ্ড সংঘটিত হয়েছিল তার জন্য প্রতিবছর ভাবগম্ভীর পরিবেশে শহীদ দিবস উদযাপন করা হয়।\nশহিদ মিনার :\n১৯৫২ সালের ভাষাশহিদদের আত্মত্যাগের মহিমা ও তাৎপর্যকে স্মরণীয় করে রাখার লক্ষ্যে বর্তমান ঢাকা মেডিকেল কলেজের সামনে তৈরি করা হয়েছে জাতির আশা-আকাঙ্ক্ষার প্রতীক শহিদ মিনার। এখানেই শহিদ হয়েছিলেন বরকত। এ শহিদ মিনার আজ আমাদের গর্ব আর অহংকারের প্রতীক ।\nআন্তর্জাতিক মাতৃভাষা দিবস :\nজাতিসংঘের সাধারণ পরিষদ ১৯৯৯ সালে এ দিনটিকে আন্তর্জাতিক মাতৃভাষা দিবস ঘোষণা করে। তারপর থেকে প্রতিবছর সারাবিশ্বে একুশে ফেব্রুয়ারি দিবসটি আন্তর্জাতিক মাতৃভাষা দিবস হিসেবে পালিত হয়ে আসছে। এটা আমাদের জন্য আনন্দের ও গৌরবের বিষয়।\nউপসংহার :\nবাংলা ভাষাই পৃথিবীর একমাত্র ভাষা, যে ভাষার সম্মান রক্ষার্থে রক্ত ঝরাতে হয়েছে দামাল ছেলেদের। আজ আমরা কথা বলি প্রাণের ভাষা বাংলায়। তাই একথা আজ আমরা বুক ফুলিয়ে বলতে পারি, আন্তর্জাতিকভাবে স্বীকৃত এ ভাষা ততদিন থাকবে, যতদিন পৃথিবীর মানচিত্র থাকবে ।"
        }
      ]
    },
    {
      "number": "3",
      "uddipok": "বাংলাদেশের পোশাকশিল্প।",
      "tag": "PCC 23",
      "sub_questions": [
        {
          "label": "",
          "question": "",
          "explanation": "ভূমিকা : তৈরি পোশাক শিল্প বাংলাদেশের রপ্তানি আয়ের প্রধান খাত। সম্ভাবনাময় এ খাতকে কেন্দ্র করে গড়ে উঠেছে কর্মসংস্থানের বিশাল একটি বাজার। এ পোশাক শিল্পই হয়ে উঠেছে দেশের অর্থনীতির প্রধান চালিকা শক্তি। অথচ এ পোশাক শিল্পে দীর্ঘদিন ধরেই অস্থিরতা ও বিশৃঙ্খলা চলছে। কখনো শ্রমিকরা তাদের বেতন-ভাতার দাবিতে বিক্ষোভ করছে, আবার কখনো কারখানায় হামলা করছে, আগুন লাগিয়ে দিচ্ছে এবং মূল্যবান জিনিসপত্র ভাঙচুর করছে। এভাবে তৈরি পোশাক শিল্পে একটা বিশৃঙ্খলা লেগেই আছে। এ অস্থিরতা এবং বিশৃঙ্খলা এদেশের রপ্তানি আয়ের প্রধান এ খাতকে ধ্বংস করে দিচ্ছে। এ অবস্থা থেকে পরিত্রাণ পেতে হলে এসব বিশৃঙ্খলা এবং অস্থিরতা চিরতরে বন্ধ করতে হবে। এর পাশাপাশি মালিক-শ্রমিক সুসম্পর্ক প্রতিষ্ঠা করতে হবে।\nবাংলাদেশের তৈরি পোশাক শিল্পের সমস্যাসমূহ : বাংলাদেশে তৈরি পোশাক শিল্পে নানাধিক সমস্যা বিদ্যমান। নিম্নে বাংলাদেশের পোশাকশিল্পের সমস্যাসমূহ আলোচনা করা হলো :\n১. ভবন ধস : ভবন ধসে ব্যাপক সংখ্যক শ্রমিকের প্রাণহানি বাংলাদেশের তৈরি পোশাক বা গার্মেন্টস শিল্পের আলোচিত ও ভয়াবহ সমস্যাগুলোর অন্যতম। ২৪ এপ্রিল ২০১৩ ঢাকার সাভারে ‘রানা প্লাজা’ নামে নয়তলা একটি ভবন ধসে পড়ে। এ ভবনটিতে পাঁচটি গার্মেন্টস ছিল। এ ভবন ধসের ঘটনায় ১,১২৭ জনের প্রাণহানি ঘটে, জীবিত উদ্ধার করা হয় ২,৪৩৮ জন। এছাড়া ২০০৫ সালে স্পেকট্রাম গার্মেন্টস ভবন ধসে ৬৪ জনের প্রাণহানি ঘটে। ভবন ধসের এ ভয়াবহ ঘটনায় শ্রমিকরা ভয় ও শঙ্কায় আজ অনেকেই গার্মেন্টেসের বিকল্প পথের সন্ধান করছেন। এতে করে গার্মেন্টস শিল্প দিন দিন হুমকির সম্মুখীন হচ্ছে।\n২. অগ্নিকাণ্ড : বাংলাদেশের তৈরি পোশাক শিল্প কারখানাগুলোতে অগ্নিকাণ্ডের ঘটনা প্রায়শই ঘটে। এতে করে মুহূর্তেই অঙ্গারে পরিণত স্ব স্ব ক্ষেত্রে লালন করা শ্রমিক-মালিকের স্নপ্ন। ১৯৯০ সালে সারকা গার্মেন্টসে ৩০ জন, ২০০৬ সালে কেটিএস গার্মেন্টসে ৫৫ জন, ২০১২ সালে তাজরীন ফ্যাশনস-এ ১১২ জন এবং ২০১৩ সালে তুং হাই সোয়েটার কারখানায় মালিকসহ ৮ জন আগুনে পুড়ে মারা যায়। অগ্নিকাণ্ডের এ ঘটনায় বাংলাদেশের গার্মেন্টস মালিকরা একদিকে পুঁজিহীন হচ্ছেন, অন্যদিকে বিদেশী ক্রেতারাও মুখ ফিরিয়ে নিচ্ছেন।\n৩. শ্রমিকদের নিম্ন মজুরি : বাংলাদেশের পোশাক শিল্পের দ্রুত বিকাশের মূলে রয়েছে শ্রমিক সহজলভ্যতা। শ্রমিক সহজলভ্যতার সুযোগকে কাজে লাগিয়ে পোশাক শিল্প মালিকরা শ্রমিকদেরকে তাদের ইচ্ছেমতো ব্যবহার করছে। আট ঘণ্টার কাজ বার বা ষোল ঘণ্টা করিয়েও ন্যায্য মজুরি থেকে বঞ্চিত করছে। সরকার শ্রমিকদের ন্যূনতম মজুরির দিক নির্দেশনা দিলেও শিল্প মালিকরা তা মানছে না বা মানতে টালবাহানার আশ্রয় নিচ্ছেন। ফলে পোশাক শিল্পে প্রায়ই অসন্তোষ দেখা দিচ্ছে। শ্রমিকরা আন্দোলন করছে; জ্বালাও, পোড়াও নীতির আশ্রয় নিচ্ছে। যা বাংলাদেশের পোশাক শিল্পের জন্য সবচেয়ে বড় সমস্যা বলে সাম্প্রতিক কালে বিবেচিত হচ্ছে।\n৪. রফতানির সীমাবদ্ধতা : বিশ্বের বিভিন্ন দেশে প্রায় ১১৫ প্রকারের পোশাকের চাহিদা রয়েছে। এর মধ্যে ইউরোপীয় ইউনিয়নের দেশসমূহের চাহিদা রয়েছে ৮৫ রকমের পোশাকের। অথচ বাংলাদেশ মাত্র ৩৬ রকমের পোশাক উৎপাদন করতে সক্ষম। উৎপাদনের এ সীমাবদ্ধতা বাংলাদেশের পোশাক শিল্পের অপর একটি বড় সমস্যা। অথচ হংকং ৬৫টি রকমের, চীন ৯০ রকমের, ভারত ৬০ রকমের পোশাক রপ্তানি করে থাকে। বাংলাদেশের পোশাক শিল্প সবচেয়ে বেশি প্রতিযোগিতার সম্মুখীন হচ্ছে ভারত ও চীনের সাথে। উৎপাদনের এ সীমাবদ্ধতা বাংলাদেশের পোশাক শিল্পকে নানাবিধ সমস্যার সম্মুখীন করে তুলেছে।\n৫. অনুন্নত অবকাঠামো ও অব্যবস্থাপনা : বাংলাদেশের পোশাক শিল্পের অপর একটি সমস্যা হলো অনুন্নত অবকাঠামো। বাংলাদেশের রাস্তাঘাট, কালভার্ট, হাসপাতাল প্রভৃতির অবস্থা যথেষ্ট নাজুক। তাছাড়া রয়েছে আমদানি-রপ্তানি বাণিজ্যের জন্য প্রয়োজনীয় বন্দরজনিত অব্যবস্থাপনা ও বন্দরের অভাব। পণ্য খালাস করতে বিদেশী জাহাজগুলোকে দিনের পর দিন অপেক্ষা করতে হয়। কাঁচামাল বিদেশ থেকে আমদানি করার পর বন্দর থেকে তা খালাস করতে এক শ্রেণীর কাস্টমস্ কর্মকর্তা-কর্মচারীদের হয়রানির শিকার হতে হয়। এক হিসেবে দেখা যায়, বাংলাদেশের কাস্টমস্ কর্মকর্তা-কর্মচারীর ৮০ ভাগই অনৈতিক কাজে জড়িত। এরূপ অব্যবস্থাপনা ও অবকাঠামোগত দুর্বলতা বাংলাদেশের পোশাক শিল্পের অগ্রযাত্রাকে ব্যাহত করছে।\nবাংলাদেশে তৈরি পোশাক শিল্পে বিদ্যমান সমস্যা থেকে উত্তরণে আশু সুপারিশসমূহ : বাংলাদেশের জাতীয় অর্থনীতিতে সবচেয়ে সম্ভাবনাময় শিল্প হচ্ছে তৈরি পোশাক শিল্প। তাই এ শিল্পকে উত্তরোত্তর উন্নতি ও বিকশিত করতে হলে এর সমস্যার সমাধান অতি জরুরি। এ সম্পর্কে কতিপয় সুপারিশ নিম্নে উপস্থাপন করা হলো :\n১. অবকাঠামোগত উন্নয়ন সাধন করা : বাংলাদেশের অবকাঠামোগত দুর্বলতা দূর করতে হলে প্রথমে অবকাঠামোগত উন্নয়ন তথা শিল্পাঞ্চলগুলোর সাথে বিশেষ করে ঢাকা-চট্টগ্রাম রেল, সড়ক, আকাশ পথে পরিবহন ব্যবস্থার আরো উন্নয়ন প্রয়োজন। অপরদিকে দ্রুততার সাথে গ্রাস, বিদ্যুৎ সংকট দূরীকরণে প্রয়োজনীয় পদক্ষেপ নিতে হবে।\n২. পশ্চাৎ সংযোগ শিল্পের প্রসার ঘটানো : বাংলাদেশে তৈরি পোশাক শিল্পের সুতা, বোতাম, কাপড় বিদেশ থেকে ৮৫ ভাগ আমদানি করতে হয়। কেননা দেশে প্রস্তুতকৃত কাপড়ের পরিমাণ খুবই অপ্রতুল। কাজেই পোশাক শিল্পের সমস্যা সমাধানে পশ্চাৎ সংযোগ শিল্পের প্রসার ঘটাতে হবে।\n৩. পোশাক শিল্পকে আয়কর মুক্ত করা : পৃথিবীর অন্যান্য দেশের মতো বাংলাদেশের তৈরি পোশাক শিল্পকে আয়কর মুক্ত করতে হবে। অন্তর্জাতিক প্রতিযোগিতামূলক বাজারে টিকে থাকার জন্য রপ্তানিমুখী তৈরি পোশাক শিল্পের আয় সম্পূর্ণভাবে করমুক্ত করে রপ্তানি বাণিজ্যকে উৎসাহিত করা প্রয়োজন।\n৪. পোশাকের শ্রেণী বৃদ্ধি করা : বিশ্ববাজারের ১১৫ রকমের পোশাকের চাহিদা থাকলেও বাংলাদেশ মাত্র ৩৬ রকমের পোশাক তৈরি করতে পারঙ্গম। কাজেই বিশ্বের চাহিদা অনুযায়ী বাংলাদেশের পোশাকের শ্রেণী বৃদ্ধি করা একান্ত প্রয়োজন।\n৫. শ্রমিকদের দক্ষতা বৃদ্ধি করা : বাংলাদেশের তৈরি পোশাক শিল্পখাতে নিয়োজিত শ্রমিক, কর্মকর্তা, কর্মচারীদের দক্ষতার যথেষ্ট অভাব রয়েছে। যথাযথ প্রশিক্ষণ প্রদানের মাধ্যমে শ্রমিকদের দক্ষতা বৃদ্ধি করা যেতে পারে। প্রয়োজনে বিদেশে কর্মকর্তা-কর্মচারীদের প্রেরণের মাধ্যমে দক্ষতা বৃদ্ধির ব্যবস্থা করা যেতে পারে।\nউপসংহার : পরিশেষে বলা যায় যে, দেশের রপ্তানি বাণিজ্যে তৈরি পোশাক শিল্পের ভূমিকা উল্লেখযোগ্য। এ শিল্প খাত থেকে রপ্তানি আয়ের সিংহভাগই অর্জিত হয়। জাতীয় অর্থনৈতিক উন্নয়ন সাধন, অধিক কর্মসংস্থানের সুযোগ সৃষ্টির মাধ্যমে বেকারত্বের চাপ রোধ এবং অধিক বৈষষিক সমৃদ্ধি লাভের মাধ্যমে জীবনযাত্রার মান উন্নয়ন ঘটাতে তৈরি পোশাক শিল্পের অবদান অনস্বীকার্য। এদেশের অর্থনৈতিক ও সামাজিক কর্মতৎপরতার মেরুদণ্ড এ পোশাক শিল্প আজ নানামুখী সমস্যার জর্জরিত। বর্তমান প্রতিদ্বন্দ্বিতাপূর্ণ বিশ্ববাজারে টিকে থাকতে হলে বাংলাদেশের তৈরি পোশাক শিল্পকে অনেক পথ পাড়ি দিতে হবে। আর এর জন্য অবশ্যই সুষ্ঠু পরিকল্পনা, নীতিমালা এবং সরকারি পৃষ্ঠপোষকতা অতি জরুরি।"
        }
      ]
    },
    {
      "number": "4",
      "uddipok": "তথ্যপ্রযুক্তি ও আজকের বাংলাদেশ।",
      "tag": "PCC 23",
      "sub_questions": [
        {
          "label": "",
          "question": "",
          "explanation": "ভূমিকা : বিজ্ঞানের জ্ঞানকে যে পদ্ধতির মাধ্যমে বিভিন্ন আবিষ্কার ও উৎপাদনে রূপ দেওয়া হয় তাকে বলে প্রযুক্তিবিদ্যা। বিজ্ঞান যখন মানুষের প্রয়োজনের সীমায় বাঁধা পড়ে তখন প্রযুক্তিবিদ্যার জন্ম হয়। আর কথ্যপ্রযুক্তি হলো, কম্পিউটার কিংবা টেলিযোগাযোগ মাধ্যমের সাহায্যে তথ্য সংরক্ষণ, গ্রহণ-প্রেরণ, তথ্য প্রক্রিয়াকরণ ইত্যাদি কাজের জন্য ব্যবহৃত প্রযুক্তি। এ প্রযুক্তির উদ্দেশ্য তথ্যের সরবরাহ সুনিশ্চিতকরণ এবং যোগাযোগ ব্যবস্থার উন্নয়নের মাধ্যমে জীবনযাত্রাকে সহজসাধ্য করা। তথ্যপ্রযুক্তি ব্যতিরেকে আধুনিক সভ্যতার কথা চিন্তা করা যায় না।\nসভ্যতার বিকাশে তথ্যপ্রযুক্তি : তথ্যপ্রযুক্তি ব্যবহার করে মানুষের জীবনমানের অগ্রগতির মাধ্যমেই গড়ে উঠেছে আধুনিক সভ্যতা। সভ্যতার অগ্রযাত্রার পেছনে কাজ করছে আধুনিক বিজ্ঞানের বিচিত্র আবিষ্কার এবং সেগুলো মানবকল্যাণে ব্যবহারের বিভিন্ন প্রচেষ্টা। এক্ষেত্রে গুরুত্বপূর্ণ ভূমিকা পালন করছে তথ্যপ্রযুক্তি। তথ্যপ্রযুক্তির ব্যবহার মানুষকে সুখ-স্বচ্ছন্দ্যময় জীবন এনে দিয়েছে। ফলে মানুষ উন্নত চিন্তা ও চেতনার প্রতিফলন ঘটিয়ে নব নব আবিষ্কারে পৃথিবীকে নতুনভাবে সাজানোর কাজে গুরুত্বপূর্ণ ভূমিকা পালন করছে। আর বিজ্ঞানের সব রকম চেষ্টা, চিন্তা, আবিষ্কার তথ্যপ্রযুক্তির সাহায্যে পৃথিবীর এক প্রান্ত থেকে অন্য প্রান্তের মানুষের কাছে অতি দ্রুত পৌঁছে যাচ্ছে। আধুনিক যুগে বিজ্ঞান আর প্রযুক্তিবিদ্যা একই স্রোতধারায় আবর্তিত হচ্ছে। প্রযুক্তিবিদ্যার কারিগরি জ্ঞান মানুষকে বিভিন্নভাবে সাহায্য করে। প্রযুক্তিবিদ্যাই সভ্যতাকে আধুনিক করে তুলেছে। মানুষের যখন যান্ত্রিক শক্তি অজানা ছিল তখন জীবনসংগ্রামে মানুষ শ্রমকেই আশ্রয় করেছিল। শস্য উৎপাদনে, হাতিয়ার নির্মাণে, দৈনন্দিন জীবনে ব্যবহৃত বিভিন্ন দ্রব্যাদি যেমন- কাপড়-চোপড়, ঘরবাড়ি, তৈজসপত্র তৈরিতে মানুষ হাতে ব্যবহার করত। পরবর্তীতে তা পরিবর্তিত হয়ে প্রযুক্তির আওতায় আসে। তখন স্বল্পশ্রমে স্বল্প সময়ে অধিক পণ্য উৎপাদন সম্ভব হয়। ধীরে ধীরে এই উৎপাদন মাত্রা আরও বৃদ্ধি পেতে থাকে, আরও দ্রুত ঘুরতে শুরু করে সভ্যতার পরিবর্তনের চাকা। আধুনিক যুগে প্রযুক্তি ও তথ্যপ্রযুক্তির বিস্ময়কর বিকাশে পৃথিবীজুড়ে নবচেতনার সঞ্চার হয়েছে এবং তা পৃথিবীকে দ্রুত উন্নয়নের দিকে পরিচালিত করছে। তথ্যপ্রযুক্তি সেই অগ্রযাত্রাকে করছে আরও গতিশীল। বিজ্ঞানে প্রযুক্তি ও তথ্যপ্রযুক্তির ব্যবহারের ফলেই সভ্যতার ক্রমোন্নতি হতে হতে আজকের আধুনিক সভ্যতা গড়ে উঠেছে।\nআধুনিক তথ্যপ্রযুক্তির ব্যবহার : প্রযুক্তি মানুষের উপকারী বন্ধুর মতো। আর তথ্যপ্রযুক্তি হচ্ছে মানুষের জীবনযাপনের অঙ্গ। তথ্যপ্রযুক্তির সুবিধা ভোগ করছে না এমন মানুষ খুঁজে পাওয়া যাবে না। কারণ যেখানে মানুষ আছে, সেখানেই পৌঁছে গেছে বিজ্ঞানের কল্যাণের আলো। মানুষের মৌল-মানবিক চাহিদা পূরণের প্রয়োজনীয় উপাদানের জোগানে তথ্যপ্রযুক্তি নানাভাবে সহায়তা দান করছে। নিচে বাংলাদেশের প্রেক্ষিতে তথ্যপ্রযুক্তি ব্যবহারের কয়েকটি দিক তুলে ধরা হলো।\n১. কৃষি উৎপাদনের জন্য প্রয়োজনীয় তথ্যাদি সংগ্রহ।\n২. দেশ-বিদেশের অর্থনৈতিক উন্নয়ন ও উন্নয়নের অন্তরায়কে তুলে ধরা।\n৩. শিশু ও মায়ের মৃত্যুরোধে প্রয়োজনীয় পদক্ষেপ গ্রহণ সংক্রান্ত তথ্যাদি পরিবেশন করা।\n৪. মানুষের মানসিক ও শারীরিক সুস্থতার জন্য বিশ্বের বিভিন্ন দেশের মতামত ও পরামর্শ সম্পর্কে সবাইকে অবহিত করা।\n৫. বিভিন্ন শিল্প প্রতিষ্ঠানে, অর্থনৈতিক লেনদেন সূচক নিয়ন্ত্রণ ক্ষেত্রে প্রয়োজনীয় তথ্য সরবরাহ করা।\n৬. বিশ্বের জ্ঞান-বিজ্ঞানের সাথে পরিচয় ঘটিয়ে নিজস্ব সংস্কৃতির উন্নতি ও সমৃদ্ধি সাধনে সহায়তা করা।\n৭. বিভিন্ন প্রাকৃতিক দুর্যোগ মোকাবিলায় আগাম তথ্য সরবরাহ ও পরিবেশন করা।\n৮. বিশ্বের বিভিন্ন দেশের অগ্রগতির মূল বিষয় সম্পর্কে উন্নয়নশীল দেশের উন্নয়ন কর্মীদের সচেতন ও সহায়তা দান করা।\n৯. মানুষকে কাজের ক্ষেত্রে অনুপ্রাণিত করা।\n১০. আত্মনির্ভরশীল হয়ে ওঠার ক্ষেত্রে প্রেরণা জোগানো।\n১১. শিক্ষা বিস্তার, মানবীয় মূলবোধ সৃষ্টি এবং সহিষ্ণুতা বিষয়ে মানুষের মধ্যে আত্মসচেতনতাবোধ সৃষ্টি করা।\n১২. অতীত ঐতিহ্য সম্পর্কিত বিভিন্ন তথ্য পরিবেশন করে প্রত্নতাত্ত্বিক গবেষণায় বিশেষ ভূমিকা গ্রহণ ইত্যাদি।\nযোগাযোগ ক্ষেত্রে তথ্যপ্রযুক্তি : আদিকাল থেকেই মানুষ একজন অন্যজনের সাথে, এক দেশ অন্য দেশের সাথে যোগাযোগ করতে চেয়েছে। বিভিন্ন সময় তারা বিভিন্ন পদ্ধতি ব্যবহার করেছে। কবি কালিদাস মেঘদূতের মাধ্যমে তাঁর প্রিয়ার কাছে প্রণয়বার্তা পাঠানোর কথা বলেছেন। ক্রমান্বয়ে চিঠিপত্রাদির প্রচলন হয়। সম্ভবত খ্রিস্টপূর্ব ৩২২ অব্দে মৌর্যের রাজত্বকাল থেকে প্রশিক্ষিত পায়রা সংবাদ বহন করত। পরে ঘোড়া, রাজদূত, রানার এ কাজ করত। চিঠি মানুষের কাছে প্রামাণ্য দলিল বিধায় এখনও টিকে আছে। একসময় আধুনিক প্রযুক্তি হিসেবে ছিল টেলিগ্রাফ। সময়ের আবর্তে তা এখন আর টিকে নেই। বর্তমানে আধুনিক তথ্যপ্রযুক্তির ছোঁয়ায় যোগাযোগের জন্য এসেছে টেলিফোন, মোবাইল ফোন, ইন্টানেট, ই-মেইল। বোতাম টিপলেই প্রত্যন্ত অঞ্চল থেকে শুরু করে বিদেশের খবর পর্যন্ত অনায়াসেই পৌঁছে যায় আমাদের কাছে। এক মুহূর্তের মধ্যেই মোবাইল ফোনের এসএমএসের মাধ্যমে শব্দের গাঁথুনি দিয়ে নিজের কুশলাদি পৌঁছে দেওয়া যায় প্রিয়জনদের কাছে।\nফেসবুকের মাধ্যমে তাৎক্ষণিকভাবে টেক্সট পাঠিয়ে যোগাযোগ করা যায়। বিশেষ পদ্ধতি ব্যবহার করে পৃথিবীর এক প্রান্তের মানুষের সাথে অন্য প্রান্তের মানুষের যোগাযোগ রক্ষার জন্য ফোন করা যায়, কম্পিউটারে বিশেষ পদ্ধতি ব্যবহার করে বক্তা ও শ্রোতার ছবি এবং তার অবস্থান, মুভমেন্ট ইত্যাদি দেখা যায়।\nআধুনিক তথ্যপ্রযুক্তির আরেকটি গুরুত্বপূর্ণ যোগাযোগ মাধ্যম হচ্ছে ইন্টারনেট। এর মাধ্যমে পৃথিবীর এক প্রান্তের কম্পিউটার থেকে অন্য প্রান্তের আর একটি কম্পিউটারে যাবতীয় তথ্য সংগ্রহ ও প্রেরণ করা যায়। পৃথিবীর লক্ষ লক্ষ শিক্ষা প্রতিষ্ঠান ও ব্যবসায়িক প্রতিষ্ঠানের সাথে জড়িয়ে আছে ইন্টারনেট। রাজনীতি, অর্থনীতি সবক্ষেত্রেই ইন্টারনেট ব্যবহারের সুযোগ অবারিত হচ্ছে। এর মাধ্যমে মুহূর্তেই ঘটে যাওয়া কোনো ঘটনা বিশ্ববাসী জানতে পারছে। ইন্টারনেট ব্যবহারের মাধ্যমে মানুষ অনলাইনে বই পড়ে, দেশ-বিদেশের সাহিত্য সংস্কৃতির সাথে জ্ঞানের যোগাযোগ রক্ষা করছে। ই-মেইলের মাধ্যমে চিঠিপত্র আদান-প্রদান ও দরকারি ফাইল প্রেরণ করা যায়। এভাবে আধুনিক তথ্যপ্রযুক্তি মানুষকে যোগাযোগ ব্যবস্থার ক্ষেত্রে ব্যাপক সুযোগ-সুবিধা প্রদান করছে। এর মাধ্যমে বাংলাদেশ তথ্যপ্রযুক্তির বিশাল এক জগতে প্রবেশ করেছে।\nশিক্ষা ও চিকিৎসাক্ষেত্রে তথ্যপ্রযুক্তি : বিজ্ঞান প্রযুক্তির কল্যাণে শিক্ষা ও চিকিৎসাক্ষেত্রে যে বৈপ্লবিক পরিবর্তন এসেছে তার সুফল বিশ্বব্যাপী ছড়িয়ে দিচ্ছে আধুনিক তথ্যপ্রযুক্তি। অন্যদিকে প্রযুক্তি মানবজীবনে ভোগ ও উপভোগের সমস্ত উপাদানের যোগান দিয়ে পৃথিবীকে ক্ষুধা, দারিদ্র্যমুক্ত করার কাজ করছে এবং মানুষের জীবনে নিয়মানুবর্তিতা, অধ্যবসায়, কর্মস্পৃহা, মানবীয় বোধ ইত্যাদিকে জাগিয়ে তুলছে। সময়ের যথার্থ ব্যবহারের অভ্যাস গড়ে তুলছে। বর্তমানে তথ্যপ্রযুক্তি ব্যবহার করে অর্থনৈতিক লেনদেন, ব্যবসায়-বাণিজ্য প্রভৃতি পরিচালনা করা হচ্ছে। চিকিৎসাক্ষেত্রে তথ্যপ্রযুক্তি ব্যাপক প্রভাব বিস্তার করে আসছে। মুহূর্তের মধ্যেই এ প্রযুক্তির মাধ্যমে উন্নত চিকিৎসা পদ্ধতি, রোগনির্ণয় কৌশল এবং নতুন রোগ ও তার প্রতিকার সম্পর্কে সাধারণ মানুষ জানতে পারছে।\nতথ্যপ্রযুক্তি আধুনিক চিকিৎসাবিজ্ঞানে বিভিন্ন যন্ত্রপাতি সম্পর্কে তথ্য ও নির্দেশনা প্রদান করে। শিক্ষার বিভিন্ন উপাদান সম্পর্কে তথ্য সরবরাহ সংশ্লিষ্ট প্রতিষ্ঠানকে সহায়তা করে। তথ্যপ্রযুক্তির সাহায়তায় রেডিও-টেলিভিশনের মাধ্যমে নিয়মিত শিক্ষাকার্যক্রম পরিচালিত হচ্ছে। তথ্যপ্রযুক্তি ব্যবহার করে মানুষ অল্প সময়ে অধিক কাজ করছে। তথ্যপ্রযুক্তি চিত্তবিনোদনের ব্যবস্থা করে মানুষকে মানসিকভাবে সুস্থ রাখে, মনকে প্রফুল্ল করে। মানুষ তখন পূর্ণ উদ্যমে নিজ নিজ কাজে মনোযোগী হয়।\nবিনোদনে তথ্যপ্রযুক্তি : বিনোদনের ক্ষেত্রে তথ্যপ্রযুক্তি গুরুত্বপূর্ণ ভূমিকা পালন করে চলেছে। রেডিওতে বিভিন্ন অনুষ্ঠান, গান ও খবর ইত্যাদি শোনা যায়। টেলিভিশনে নাটক, সিনেমা, গান, নাচ, ধর্ম, ব্যবসায় সংক্রান্ত আলোচনা, বিতর্ক, তথ্যচিত্র প্রভৃতি নানা অনুষ্ঠান শোনা ও দেখা যায়। বর্তমানে প্রায় সব মোবাইল সেটেই বিবিসিসহ দেশি-বিদেশি বহু রেডিও স্টেশন থেকে প্রচারিত অনুষ্ঠান শোনা যায়। ছবি তোলা যায়। মেমোরি কার্ড ব্যবহার করে গান, ভিডিও ইত্যাদি দেখা যায়। ইন্টারনেট সংযোগ দিয়ে দেশ-বিদেশের তথ্যচিত্র ও বিনোদন উপভোগ করা যায়। বিশ্বের বিভিন্ন দেশের শিল্প-সাহিত্য-সংস্কৃতির বৈচিত্র্যময়তা সম্পর্কে জ্ঞানলাভ করা যায়। এক কথায়, আধুনিক তথ্যপ্রযুক্তির মাধ্যমে ঘরে বসেই প্রযোজনীয় সব রকম আনন্দ-বিনোদন পাওয়া যায়।\nগবেষণা ক্ষেত্রে তথ্যপ্রযুক্তি : বিজ্ঞান, অর্থনীতি, রাজনীতি, কৃষি, চিকিৎসা প্রভৃতি বিভিন্ন ক্ষেত্রে উন্নতির পূর্বশর্ত হলো গবেষণা। এজন্য প্রতিটি দেশেই গড়ে উঠেছে বিভিন্ন গবেষণা প্রতিষ্ঠান। ইন্টারনেট বা কম্পিউটার নেটওয়ার্কিংয়ের মাধ্যমে দেশি-বিদেশি বিভিন্ন গবেষণা প্রতিষ্ঠানের মধ্যে তথ্যের আন্তঃপ্রবাহ চলে আসছে। ফলে আধুনিক তথ্যপ্রযুক্তির গুরুত্ব দিন দিন বৃদ্ধি পাচ্ছে। উচ্চশিক্ষা ও গবেষণা বিষয়ক বিভিন্ন প্রকাশনা, জার্নাল, তথ্য, ফিচার প্রভৃতি আধুনিক তথ্যপ্রযুক্তির বদৌলতে আমরা খুব সহজেই ঘরে বসে পেয়ে যাই। আর তা কাজে লাগিয়ে আমাদের গবেষণাধর্মী কাজ সম্পন্ন করে থাকে। তৃতীয় বিশ্বের উন্নয়নশীল দেশ হিসেবে বাংলাদেশও সরকারি ও বেসকারি বিভিন্ন গবেষণা প্রতিষ্ঠানে এই প্রযুক্তির সহায়তায় কাজ করে যাচ্ছে। এ ধরনের সংস্থাগুলোর মধ্যে বাংলাদেশ পরিসংখ্যান ব্যুরো, বাংলাদেশ আবহাওয়া অধিদপ্তর, বাংলাদেশ ভূতাত্ত্বিক জরিপ অধিদপ্তর এবং বাংলাদেশের বিভিন্ন বিশ্ববিদ্যালয়, বাংলাদেশের বিভিন্ন ইলেকট্রনিক্স ও প্রিন্ট মিডিয়া, বিভিন্ন আর্কাইভ, বিভিন্ন এনজিও, ব্যবসায় প্রতিষ্ঠান ইত্যাদি উল্লেখযোগ্য। এদেশের মানবাধিকার কমিশন, দুর্নীতি দমন কমিশন, লাইব্রেরি, জাদুঘর, ক্রিড়া সংগঠন, বিভিন্ন সাহিত্য ও সাংস্কৃতিক সংগঠন তাদের নিজ নিজ গবেষণা কাজে তথ্য সংগ্রহের মাধ্যম হিসেবে তথ্যপ্রযুক্তি ব্যবহার করছে।\nতথ্যপ্রযুক্তির নেতিবাচক প্রভাব : তথ্যপ্রযুক্তি ব্যবহারের কিছু নেতিবাচক প্রভাবও রয়েছে। তথ্যপ্রযুক্তিকে মানুষ নানা রকম অপরাধমূলক কর্মকান্ডে ব্যবহার করতে পারে। তথ্যপ্রযুক্তির মাধ্যমে বর্তমানে বিশ্বের শক্তিশালী দেশগুলো অপরের সাথে পারস্পরিক শক্তি প্রদর্শনের হীন মানসিকতার পরিচয় দিচ্ছে। ফলে মানবসভ্যতা হুমকির মুখে পড়ছে। মানুষ ক্ষতিকর মারণাস্ত্র ব্যবহার করছে; দেশে দেশে জাতিতে জাতিতে হানাহানি বাড়ছে। তথ্যপ্রযুক্তির অন্যতম প্রধান মাধ্যম ইন্টারনেটের মাধ্যমে সাইবার অপরাধ সংঘটিত হচ্ছে। ব্যবহারকারী অনেক সময় নিজের আসল পরিচয় গোপন রেখে মিথ্যা তথ্য দিয়ে ইন্টারনেট ব্যবহারকারী মানুষকে ধোঁকা দিচ্ছে। এছাড়া পর্নোগ্রাফি চিত্রের মাধ্যমে নৈতিক অবক্ষয় ঘটানো হয়। কেউ কেউ আধুনিক তথ্যপ্রযুক্তি ব্যবহার করে বিভিন্ন অপসংস্কৃতি চর্চায় মেতে ওঠে, যা আমাদের বাংলাদেশের প্রেক্ষিতে ক্ষতিকর। কাজেই ইন্টারনেটসহ অন্যান্য তথ্যপ্রযুক্তিকে ইতিবাচক অর্থে ব্যবহার করতে হবে এবং প্রযুক্তি ব্যবহারের মাধ্যমে জনকল্যাণমূলক কাজে আত্মনিয়োগ করতে হবে।\nবাংলাদেশে আধুনিক তথ্যপ্রযুক্তির বাস্তব প্রয়োগ : বিশ্বের সাথে তাল মিলিয়ে তথ্যপ্রযুক্তির প্রয়োগ ও চর্চার ক্ষেত্রে বাংলাদেশ অনেক এগিয়ে আছে। সরকার প্রযুক্তিনির্ভর একটি আধুনিক বাংলাদেশ গড়তে প্রযুক্তিকে অগ্রাধিকার দিচ্ছে। শিক্ষাক্ষেত্রে বিভিন্ন পরীক্ষার ফল প্রকাশ, টেক্সস্ট বুক সফ্টকপির ব্যবস্থা, অনলাইনে বিভিন্ন সরকারি চাকরির আবেদন, ফি জমাদান, বিশ্ববিদ্যালয়ে ভর্তি আবেদন ফরম জমা দেওয়া প্রভৃতি কাজ প্রযুক্তির মাধ্যমে করা হচ্ছে। সারাদেশের জেলাগুলোর সমস্ত তথ্য এবং প্রতিদিন ঘটে যাওয়া তথ্য জানার জন্য সরকার জেলা তথ্য বাতায়ন নামে একটি ওয়েবসাইট চালু করেছে। শুরু হয়েছে ডিজিটাল কৃষিব্যবস্থা। ইতোমধ্যে দেশে ডিজিটাল ভূমি জরিপের কাজও শুরু হয়েছে। ই-কমার্স, ই-লার্নিং, ই-বুকিংয়ের পাশাপাশি ই-ভোটিং কার্যক্রম এগিয়ে চলেছে।\nদেশে প্রথম আইসিটি ইনকিউবেটর প্রতিষ্ঠা করা হয়েছে। এতে প্রায় ৬০টি সেবাদাতা ও সফ্টওয়্যার নির্মাতা প্রতিষ্ঠানের এক হাজারের বেশি দক্ষ কর্মী এতে কাজ করছেন। বাংলাদেশের ঢাকার আগারগাঁওস্থ আইডিবি ভবন প্রতিষ্ঠিত হয় বিসিএস কম্পিউটার সিটি। সরকার ঢাকার অদূরে গাজীপুরের কালিয়াকৈরে আইটি প্রজেক্টের কাজ শুরু করেছে।\nউপসংহার : তথ্যপ্রযুক্তির ক্রমবিকাশে পৃথিবীর প্রভূত উন্নতি সাধিত হয়েছে। সাইবার মাল্টিমিডিয়া কনটেন্ট এবং নতুন মোবাইল অ্যাপলিকেশনের হাত ধরে অনলাইন আজ বিশ্বের অবিচ্ছেদ্য একটি শক্তিশালী গণমাধ্যম। আগামী ২০২০ সালে এটি হবে অপরিহার্য। বিশ্বের অধিকাংশ কাজেই মোবাইলের মতো সহজে পৌঁছে যাবে ইন্টারনেটের সুফল। ব্যবসায়, বিপণন, ভার্চুয়াল যোগাযোগ এ তিন পথই এখন তথ্যপ্রযুক্তির প্রধান প্রযুক্তি ইন্টারনেটের দখলে। পরবর্তী সময়ে এই তথ্যপ্রযুক্তিই বিশ্বের পুরো কার্যক্রমকে নিয়ন্ত্রণ করবে। গবেষকরা জানিয়েছেন- তথ্যপ্রযুক্তির বৈপ্লবিক উন্নতির মাধ্যমে বিশ্বের অনুন্নত জাতিগোষ্ঠীর মানুষেরা আত্মনির্ভরশীল হয়ে উঠবে।"
        }
      ]
    },
    {
      "number": "5",
      "uddipok": "পদ্মা সেতু: মর্যাদা ও সক্ষমতার প্রতীক।",
      "tag": "PCC 23",
      "sub_questions": [
        {
          "label": "",
          "question": "",
          "explanation": "ভূমিকা : বাংলাদেশ দক্ষিণ-এশিয়ার উন্নয়নশীল একটি দেশ। নদীমাতৃক এদেশটিতে দেশি-বিদেশি অনেক নদী জালের মতো ছড়িয়ে-ছিটিয়ে আছে। তাই স্বভাবতই এদেশের যোগাযোগ ব্যবস্থায় সেতু একটি গুরুত্বপূর্ণ মাধ্যম হিসেবে পরিচিত। বাংলাদেশের প্রধান ৩টি নদী হলো পদ্মা, মেঘনা এবং যমুনা। এদের মধ্যে যমুনা ও মেঘনা নদীর ওপর দিয়ে ইতিমধ্যে সেতু তৈরি হয়েছে। বাকি ছিল শুধু পদ্মা নদী। দেশের দক্ষিণ এবং দক্ষিণ পশ্চিমাঞ্চলের লোকজনকে পদ্মা নদী পার হয়ে রাজধানী ঢাকায় আসা-যাওয়া করতে হয়। তাই বর্তমান সরকার পদ্মা সেতু নির্মাণের জন্য জোর চেষ্টা চালিয়েছিলেন, পদ্মা সেতু বাংলাদেশ অর্থনৈতিক এবং রাজনৈতিক উভয়ভাবেই লাভবান হবে। নেদারল্যান্ডসভিত্তিক এক গবেষণা প্রতিষ্ঠান অনুযায়ী,\n‘পদ্মা সেতু নির্মাণের জন্য প্রতি এক টাকা খরচের বিপরীতে দুই টাকা লাভবান হবে বাংলাদেশ।’\nপদ্মা সেতুর ইতিহাস : ২০০৮ সালে অনুষ্ঠিত সাধারণ নির্বাচনে বাংলাদেশের বৃহৎ রাজনৈতিক দল আওয়ামী লীগের রাজনৈতিক মেনিফেস্টোর মধ্যে পদ্মা সেতু নির্মাণ ছিল অন্যতম। আওয়ামী লীগ সরকার গঠন করার পর পদ্মা সেতু নির্মাণের প্রক্রিয়া শুরু করে। এজন্য বিশ্বব্যাংক, ADB (Asian Development Bank) জাইকা প্রভৃতি প্রতিষ্ঠান আর্থিক সহায়তার প্রতিশ্রুতি দিয়েছিল। কিন্তু পদ্মা সেতু নির্মাণে দুর্নীতির অজুহাত তুলে বিশ্বব্যাংক ঋণ দিতে অস্বীকৃতি জানায়। সাথে সাথে অন্য প্রতিষ্ঠানগুলো পদ্মা সেতু নির্মাণে ঋণ প্রদান থেকে নিজেদের প্রত্যাহার করে নেয়। এরপর বিভিন্ন তর্ক-বিতর্কের পর আওয়ামীলীগ সভানেত্রী এবং তৎকালীন সরকার প্রধান শেখ হাসিনা মহান জাতীয় সংসদে বাংলাদেশের নিজস্ব অর্থায়নে পদ্মা সেতু নির্মাণের ঘোষণা দেন এবং গত ২৫ জুন ২০২২ সালে দেশবাসীর জন্য স্বপ্নের পদ্মা সেতুর উদ্বোধন করেন প্রধানমন্ত্রী।\nপদ্মা সেতুর শুভ উদ্বোধন : গত ২৫শে জুন ২০২২ সালে একটি জমকালো অনুষ্ঠানের মধ্যদিয়ে শুভ উদ্বোধন করেন আওয়ামিলীগ সরকারের প্রধানমন্ত্রী শেখ হাসিনা। সারা দেশের সকল গুরুত্বপূর্ণ ভবন আলোকসজ্জ্বা করা হয় এবং সন্ধ্যার পর আতশবাজির মধ্যদিয়ে এই দিনটি স্মরণীয় করে রাখা হয়। এছাড়া উদ্বোধনী অনুষ্ঠানে আমন্ত্রণ জানানো হয় সকল দেশি বিদেশি অতিথিদের এবং পদ্মা সেতুর অর্থায়নে যারা ষড়যন্ত্র করেছিলেন তাঁদেরও আমন্ত্রণ জানানো হয়। এর মধ্যদিয়ে সরকারের উদারতা প্রমাণিত হয় এবং সারা বিশ্বর মানুষকে জানিয়ে দেওয়া হয় যে বাংলাদেশ চাইলে সবই পারে।\nপদ্মা সেতুর বর্ণনা : দৈর্ঘ্য ৬.১৫ কিলোমিটার, প্রস্থ ২১.১০ মিটার। মোট পিলার সংখ্যা ৪২টি। ৪০টি নদীর মধ্যে, ২টি সংযোগ সেতুর সাথে। পাইল সংখ্যা ২৬৪টি। নদীর ভেতরের ৪০টি পিলারে ৬টি করে মোট ২৪০টি এবং সেতুর দুই পাশের দুটি পিলারে ১২টি করে মোট ২৪টি পাইল থাকবে। পিলারের ওপর ৪১টি স্প্যান বসানো হচ্ছে।\nপদ্মা সেতু নির্মাণে সম্ভাব্য ব্যয় : প্রথমে ২০০৭ সালে তৎকালীন তত্ত্বাবধায়ক সরকার ১০ হাজার ১৬১ কোটি টাকার প্রকল্প পাস করে। ২০১১ সালে সংশোধিত ব্যয় নির্ধারণ করা হয় ২০ হাজার ৫০৭ কোটি টাকা। ২০১৬ সালে পদ্মা সেতু নির্মাণের ব্যয় সংশোধন করে নির্ধারণ করা হয় ২৮ হাজার ৭৯৩ কোটি টাকা।\nপদ্মা সেতুর অর্থনৈতিক গুরুত্ব : পদ্মা সেতু দেশের দক্ষিণ এবং দক্ষিণ-পশ্চিমাঞ্চলের ২১টি জেলার জনগণের ভাগ্য বদলাবে। সাথে রাজধানী ঢাকার পৌনে দুই কোটি মানুষের খাদ্যদ্রব্যের জোগান সুলভ মূল্যে সম্ভব হবে। দেশের জিডিপি বৃদ্ধি পাবে দ্রুত হারে।\nদারিদ্র্য বিমোচন : ১৯৭১ সালে বাংলাদেশে দারিদ্র্যের হার ছিল প্রায় ৮০ শতাংশ। বর্তমানে বাংলাদেশে দারিদ্র্যের হার ২৩.২৪ এবং অতি দারিদ্র্যের হার ১২.৯ শতাংশ। সরকারের লক্ষ্য হলো পদ্মা সেতু নির্মাণের মাধ্যমে এবং অন্যান্য প্রকল্প বাস্তবায়নের মাধ্যমে দারিদ্র্যমুক্ত বাংলাদেশ গড়ার। পদ্মা সেতু ২১টি জেলার সাথে কম খরচে ঢাকায় পণ্য পরিবহন করা যাবে। ফলে ঐসব এলাকায় পণ্যমূল্য আগের তুলনায় বৃদ্ধি পাবে। তখন জনগণ উৎপাদনে উৎসাহ পাবে এবং দ্রুত দারিদ্র্য হ্রাস পাবে।\nযোগাযোগব্যবস্থার উন্নতি : প্রিন্ট মিডিয়া এবং ইলেকট্রনিক মিডিয়ায় আমরা প্রায়ই দেখতে পাই পাটুরিয়া, দৌলতদিয়া, মাওয়া, জাজিরা ঘাটে শত শত বাস, ট্রাক ঘণ্টার পর ঘণ্টা দাঁড়িয়ে থাকতে। কিন্তু পদ্মা সেতু কম সময়ে কম টাকায় ঢাকার সাথে যোগাযোগ সম্ভব হবে। তাছাড়া পদ্মা সেতুতে রেল সংযোগ হবে, যা যোগাযোগব্যবস্থাকে আরও গতিশীল এবং সহজতর করবে।\nকৃষিক্ষেত্রে পদ্মা সেতুর গুরুত্ব : দেশের দক্ষিণ-পশ্চিমাঞ্চল কৃষিক্ষেত্রে বেশ উন্নত। যেমন : যশোরের ফুল চাষ সারাদেশসহ পাশের দেশগুলোতে বিখ্যাত। বরিশালে প্রচুর ধান উৎপাদন হয়। ফরিদপুর, মাদারীপুর, গোপালগঞ্জে প্রচুর পাট উৎপাদিত হয়। এসব পণ্য পরিবহনে সময় এবং ব্যয় উভয়ই বেশি হয়। অনেক সময় কৃষিপণ্য পঁচে কোটি কোটি টাকার ক্ষতি হয়। কৃষকরা উৎপাদনে উৎসাহ হারিয়ে ফেলে। কিন্তু পদ্মা সেতুর কারণে কৃষি উৎপাদন দ্রুত বৃদ্ধি পাবে।\nশিল্পক্ষেত্রে : পদ্মা সেতু দিয়ে শিল্পের বেশিরভাগ কাঁচামাল আসবে দক্ষিণ এবং দক্ষিণ-পশ্চিমাঞ্চলের জেলাগুলো থেকে। ফলে ঢাকা এবং চিটাগাংয়ের শিল্পপ্রতিষ্ঠানগুলো কাঁচামাল সংকটে ভুগবে না। কাঁচামাল সরবরাহ খরচ অনেক গুণ হ্রাস পাবে। দেশের শিল্পপ্রতিষ্ঠান উত্তরোত্তর বৃদ্ধি পাবে। বর্তমান সরকারের ভিশন ২০৪১ সালের মধ্যে বাংলাদেশ উন্নত দেশে পরিণত হবে।\nপদ্মা সেতুর রাজনৈতিক গুরুত্ব : পদ্মা সেতু বর্তমান সরকার রাজনৈতিকভাবে খুবই লাভবান হচ্ছেন। পদ্মা সেতু নির্মাণ করা সরকারের রাজনৈতিক প্রতিশ্রুতি ছিল। দেশের দক্ষিণ এবং দক্ষিণ-পশ্চিমাঞ্চলের ভোট সংখ্যা আওয়ামী লীগের জন্য সুবিধাজনক অবস্থানে যেতে পারে। সরকার হিসেবে আওয়ামী লীগ পদ্মা সেতুকে সফলতা হিসেবে দেখাতে পারছেন।\nবৈশ্বিক পরিচিতি : ‘ পদ্মা সেতু’ এটি বাংলাদেশের বৃহত্তম সেতু হবে। বিশ্বের প্রথম ১০টি সেতুর মধ্যে নাম আসবে। সবচেয়ে গুরুত্বপূর্ণ বিষয় হলো, নিজস্ব অর্থায়নে পদ্মা সেতু নির্মাণ করা। ঋণ নিয়ে বিশ্বব্যাংকের সাথে যে বাগ্‌-বিতণ্ডা হয়েছিল তা সারাবিশ্বে আলোচিত হয়েছিল। সেতুর কাজ সমাপ্ত হওয়াতে বর্তমান সরকার সক্ষমতা এবং সফলতার পরিচয় পাচ্ছে, অপরদিকে বিশ্বব্যাংকের প্রতি সমালোচনা বৃদ্ধি পাচ্ছে। এদিক থেকে বর্তমান সরকারের কূটনৈতিক সফলতার পরিচয় পাবে ব’লে আশা করা যাচ্ছে।\nপদ্মা সেতুর নেতিবাচক প্রভাব : পদ্মা সেতুর বেশিরভাগ ক্ষেত্রে ইতিবাচক দিক থাকলেও এর কিছু নেতিবাচক দিকও আছে। দুই পাড়ের ফেরি ঘাটের লোকজনের কর্মসংস্থান লোপ পাবে। লঞ্চ, স্টিমার, ফেরিমালিকদের ব্যবসায় মন্দা দেখা দেবে। সেতুর উভয় পাশে নতুন শহর গড়ে উঠবে যাকে কেন্দ্র করে বিশৃঙ্খলার সৃষ্টি হতে পারে। ওই এলাকার গরিব মানুষের কর্মসংস্থান লোপ পাবে। তবে আশা কির সরকার তাদের বিকল্প কর্মসংস্থানের সুযোগ করে দিবেন।\nউপসংহার : পদ্মা সেতু দেশের দক্ষিণ-পশ্চিমাঞ্চলে শিল্পকারখানা, গার্মেন্টস, গোডাউন গড়ে উঠবে। বিদেশিরা ওইসব এলাকায় বিনিয়োগ বৃদ্ধি করবে। গতিশীল হবে অর্থনীতির চাকা। ব্যবসা-বাণিজ্যে আসবে নতুন গতি। উন্নত হবে দেশ, উন্নত হবে ওই এলাকার মানুষের জীবনমান। পূরণ হবে বাঙালির একটি স্বপ্নের নাম, যা অর্থনীতির চেহারা পাল্টে দেবে।"
        }
      ]
    },
    {
      "number": "1",
      "uddipok": "(ক) বাংলা 'অ' ধ্বনি উচ্চারণের যে কোনো পাঁচটি নিয়ম উদাহরণসহ লেখ।\nঅথবা,\n(খ) যে কোনো পাঁচটি শব্দের উচ্চারণ লেখ:-\nপদ্য, চর্যাপদ, অত্যাচার, বিজ্ঞপ্তি, স্বাগত, আহবান, স্মর্তব্য, ব্রহ্মাণ্ড।",
      "tag": "CCC 24,PCC 24,NDCD 24,DCC 24,ISCM 24,HC 24,CPCR 24,DB 23,DIN.B 23,JB 23,BB 23,CTG.B 23,CB 23,PCC 23,RCC 23,NDCD 23,MC 23,JCC 23,RCC 23,DC 23,ISCM 23,HC 23,BCC 23,CCC 23,SCC 23,RUMC 23,DB 22,CB 22,SB 22,RB 22,DIN.B 22,DB 19,JB 19,BB 19,DIN.B 19,CTG.B 19,RB 19,SB 19,All.B 18,CB 17,DIN.B 17,RB 17,JB 17,CTG.B 16,DIN.B 16,DB 16,CB 16,JB 16",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nনিম্নে অ ধ্বনি উচ্চারণের ৫টি নিয়ম উদাহরণসহ আলোচনা করা হলোঃ\nশব্দের প্রথমে যদি ‘অ’কার থাকে এবং পরে ‘ই’-কার ও ‘উ’-কার, থাকে তবে সেক্ষেত্রে ‘অ’ এর উচ্চারণ সাধারণত ‘ও’-কারের মতো হয়। যেমনঃ অভিধান অভিযান (ওভিজান), (ওভিধান), অতি (ওতি), অতীত (ওতিত্), মতি (মোতি) ইত্যাদি।\nশব্দের প্রথমে যদি ‘অ’কার এর পরে ‘য’-ফলা যুক্ত ব্যঞ্জনবর্ণ হয়, তবে ‘অ’-এর উচ্চারণ অধিকাংশ ক্ষেত্রে ‘ও’-কারের মতো হয়। যেমনঃ অদ্য (ওদ্‌দো), অত্যাচার (ওত্‌তাচার), অন্য (ওন্‌নো), কন্যা (কোন্‌না) ইত্যাদি।\nশব্দের প্রথমে ‘অ’ এর পর যুক্তবর্ণ ‘ক্ষ’, ‘জ্ঞ’, থাকলে, তবে ‘অ’ এর উচ্চারণ ‘ও’-কারের মতো হয়ে থাকে। যেমনঃ অক্ষ (ওক্‌খো), লক্ষণ (লোক্‌খোন্‌), দক্ষ (দোক্‌খো), যক্ষ (জোক্‌খো), যজ্ঞ (জোগ্‌গোঁ), লক্ষ (লোক্‌খো), রক্ষা (রোক্‌খা) ইত্যাদি।\nশব্দের শুরুতে ‘অ’ থাকে এবং শেষে ‘ঋ’-কার যুক্ত ব্যঞ্জনবর্ণ থাকলে, সেই ক্ষেত্রে ‘অ’-কার এর উচ্চারণ সাধারণত ‘ও’-কারের মতো হয়ে থাকে। যেমনঃ মসৃণ (মোসৃন্‌), যকৃত (জোকৃত্‌), বক্তৃতা (বোক্তৃতা) ইত্যাদি।\nশুরুতে ‘অ’-কার এর সাথে ‘র’-ফলা যুক্ত থাকলে, সেক্ষেত্রেও ‘অ’-কারের উচ্চারণ ‘ও’-কার হয়ে থাকে। যেমনঃ গ্রহ (গ্রোহো), ক্রম (ক্রোম), গ্রন্থ (গ্রোন্‌থো) ইত্যাদি।\n(খ) উত্তরঃ\nশব্দ\nউচ্চারণ\nপদ্য\nপোদ্ দো\nচর্যাপদ\nচোর্ জাপদ্\nঅত্যাচার\nওত্ তাচার্\nবিজ্ঞপ্তি\nবিগ্ গোঁপ্ তি\nস্বাগত\nশাগতো\nআহবান\nআওভান্\nস্মর্তব্য\nশঁর্ তোব্ বো\nব্রহ্মাণ্ড\nব্রোম্ হান্ ডো"
        }
      ]
    },
    {
      "number": "2",
      "uddipok": "(ক) বাংলা একাডেমি প্রণীত প্রমিত বাংলা বানানের যেকোনো পাঁচটি নিয়ম উদাহরণসহ লেখ।\nঅথবা,\n(খ) নিচের যেকোনো পাঁচটি শব্দের শুদ্ধ বানান লেখ:\nউপরোক্ত, আকাংখা, সমিচিন, তোরন, স্বার্থকতা, শান্তনা, পরজীবি, লজ্জাষ্কর।",
      "tag": "PCC 23",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nবাংলা ব্যাকরণের একটি বিবর্তনশীল অধ্যায়। নানা বিবর্তনের মধ্য দিয়ে। বাংলা বানান আজকের পর্যায়ে এসেছে। বানানের এই পরিবর্তনের ধারায় বাংলা একাডােম একটি গুরুত্বপূর্ণ ভূমিকা পালন করেছে। বাংলা একাডেমি প্রবতিত প্ৰামত বাংলা বানানের নিয়ম থেকে ছয়টি নিয়ম নিচে উল্লেখ করা হলাে :\nক. তৎসম শব্দের বানান অপরিবর্তিত থাকবে। যেমন : চন্দ্র, সূর্য, নদী, ভাষা ইত্যাদি।\nখ. যেসব তৎসম শব্দের বানানে ই এবং ঈ অথবা উ এবং উ উভয় রূপই শুদ্ধ, সেসব শব্দের বানানে কেবল ই এবং উ বসবে। যেমন : শ্রেণি, উষা ইত্যাদি।\nগ. তৎসম এবং অতৎসম শব্দে কোথাও রেফের পরে দ্বিত্ব হবে না। যেমন : অর্জন, অর্চনা, ধর্ম, কীর্তন ইত্যাদি।\nঘ. শব্দের শেষে বিসর্গ থাকবে না। যেমন : ক্রমশ, প্রায়শ, মূলত ইত্যাদি।\nঙ. সন্ধি দ্বারা গঠিত শব্দে ক খ গ ঘ-এর আগে ং এবং ঙ দুটোই শুদ্ধ । যেমন : অহঙ্কার/অহংকার, সঙ্গীত/সংগীত ইত্যাদি।\n(খ) উত্তরঃ\nঅশুদ্ধ\nশুদ্ধ\nউপরোক্ত\nউপর্যুক্ত\nআকাংখা\nআকাঙ্ক্ষা\nসমিচিন\nসমীচীন\nতোরন\nতোরণ\nস্বার্থকতা\nসার্থকতা\nশান্তনা\nসান্ত্বনা\nপরজীবি\nপরজীবী\nলজ্জাষ্কর\nলজ্জাকর"
        }
      ]
    },
    {
      "number": "3",
      "uddipok": "(ক) আবেগ শব্দ কাকে বলে? উদাহরণসহ আবেগ শব্দের শ্রেণিবিভাগ আলোচনা কর।\nঅথবা,\n(খ) অনুচ্ছেদ থেকে বিশেষণ বাছাই করে লেখ (যেকোনো পাঁচটি):\nএকুশে ফেব্রুয়ারি মহান শহিদ দিবস ও আন্তর্জাতিক মাতৃভাষা দিবস। ১৯৫২ সালের এই দিনে বাংলা ভাষার জন্য বুকের তাজা রক্ত ঢেলে দিয়ে অদম্য বাঙালি অনন্য দৃষ্টান্ত স্থাপন করেছে। এই গৌরবময় ও ঐতিহ্যবাহী ভাষা আন্দোলনের পথ ধরেই আমরা পেয়েছি কাঙ্ক্ষিত স্বাধীনতা।",
      "tag": "PCC 23",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nযেসব শব্দের মাধ্যমে মনের নানা আবেগ ও ভাব প্রকাশিত হয় তাদেরকে আবেগ-শব্দ বলে। এরা বাক্যে স্বাধীনভাবে ব্যবহৃত হয় অন্য পদের সাথে এদের কোনাে সম্পর্ক নেই।\nপ্রকাশভঙ্গি অনুসারে আবেগ-শব্দকে কয়েক ভাগে ভাগ করা যায়।\nযেমন:\nক. সিদ্ধান্তবাচক আবেগ-শব্দ: অনুমােদন, সম্মতি, সমর্থন ইত্যাদি ভাব প্রকাশ করতে এ জাতীয় আবেগ-শব্দ ব্যবহৃত হয়। যেমন:\nহু, যুক্তিটা ভালােই মনে হচ্ছে।\nবেশ, তবে চলাে।\nআমি তােমার কোনাে বাধাই মানবাে না।\nখ. প্রশংসাবাচক আবেগ-শব্দ: এ জাতীয় আবেগ-শব্দের সাহায্যে প্রশংসা বা তারিফের মনােভাব প্রকাশিত হয়। যেমন:\nশাবাশ! দেখার মতাে একটা ছক্কা হাকালে।\nবাঃ! তুমি তাে অসাধারণ গাইতে পার।\nগ. বিরক্তিসূচক আবেগ-শব্দ: এ ধরনের আবেগ-শব্দের মাধ্যমে অবজ্ঞা, ঘৃণা, বিরক্তি। ইত্যাদি মনােভাব প্রকাশ করা হয়। যেমন:\nছিঃ ছিঃ ! এত নীচ তুমি হতে পারলে। কী জ্বালা!\nলােক যে পিছু ছাড়ে না।\nঘ. ভয় ও যন্ত্রণাবাচক আবেগ-শব্দ: এ ধরনের আবেগ-শব্দের সাহায্যে আতঙ্ক, যন্ত্রণা। কাতরতা ইত্যাদি ভাব প্রকাশিত হয়। যেমন:\nউঃ! কী ব্যথা। আঃ!\nকী মুছিবত।\nঙ. বিস্ময়বাচক আবেগ-শব্দ: এ ধরনের আবেগ-শব্দ বিস্মিত বা আশ্চর্য হওয়ার ভাৰ প্রকাশ করে থাকে। যেমন:\nআরে, তুমি না চলে গেলে!\nআঁ, বলছাে কী? ও এখনাে বেঁচে আছে!\nচ. করুণাবাচক আবেগ-শব্দ: করুণা, সহানুভূতি ইত্যাদি মনােভাব প্রকাশে এ ধরনের আবেগ-শব্দ ব্যবহৃত হয়। যেমন :\nআহা! মা-হারা ছেলেটির দেখার কেউ নেই।\nহায়! হায়! এখন সে কোথায় যাবে।\nছ. সম্বােধনবাচক আবেগ-শব্দ: সম্বােধন বা আহ্বান করার ক্ষেত্রে এ ধরনের আবেগ-শব্দ। ব্যবহৃত হয়। যেমন:\nওগাে, আজ তােরা যাস নে ঘরের বাহিরে।\nহে বৎস, সদা সত্য কথা বলাে।\nজ. অলংকারিক আবেগ-শব্দ: এ ধরনের আবেগ-শব্দ বাক্যের অর্থের পরিবর্তন না ঘটিয়ে কোমলতা, মাধুর্য ইত্যাদি বৈশিষ্ট্য এবং সংশয়, অনুরােধ, মিনতি ইত্যাদি মনােভাব প্রকাশের জন্য অলংকার হিসেবে ব্যবহৃত হয়।\nদুর পাগল! এ আবার বলতে হয় ।\nযাকগে যাক, ওসব নিয়ে আমার মাথা ব্যথা নেই ।\n(খ) উত্তরঃ\nএকুশে ফেব্রুয়ারি মহান শহিদ দিবস ও আন্তর্জাতিক মাতৃভাষা দিবস। ১৯৫২ সালের এই দিনে বাংলা ভাষার জন্য বুকের তাজা রক্ত ঢেলে দিয়ে অদম্য বাঙালি অনন্য দৃষ্টান্ত স্থাপন করেছে। এই গৌরবময় ও ঐতিহ্যবাহী ভাষা আন্দোলনের পথ ধরেই আমরা পেয়েছি কাঙ্ক্ষিত স্বাধীনতা।\nউত্তর: একুশে, তাজা, অদম্য, অনন্য , গৌরবময়।"
        }
      ]
    },
    {
      "number": "4",
      "uddipok": "(ক) 'উপসর্গের অর্থবাচকতা নেই, কিন্তু অর্থদ্যোতকতা আছে'- উদাহরণসহ আলোচনা কর।\nঅথবা,\n(খ) নিচের যেকোনো পাঁচটি শব্দের ব্যাসবাক্যসহ সমাসের নাম লেখ:\nনিরামিষ, ঊর্ণনাভ, পথেপ্রবাসে, জয়ধ্বনি, বিষাদসিন্ধু, সুহৃদ, বিলাতফেরত, আশীবিষ।",
      "tag": "PCC 23",
      "sub_questions": [
        {
          "label": "",
          "question": "",
          "explanation": "(ক) উত্তরঃ #\n‘উপসর্গ’ শব্দটির অর্থ হলো উপসৃষ্টি বা নতুন সৃষ্টি। বাংলা ভাষায় ব্যবহৃত যে সকল অব্যয় জাতীয় বর্ণ বা বর্ণ সমষ্টি কোনো ধাতু বা শব্দের পূর্বে বসে ঐ ধাতু বা শব্দের অর্থের পরিবর্তন ঘটাতে পারে তাদেরকে উপসর্গ বলে। নতুন অর্থবোধক শব্দ তৈরি করতে পারলেও উপসর্গের নিজস্ব পূর্ণাঙ্গ অর্থ নেই। এজন্য এদের অর্থ প্রকাশের ক্ষমতা তথা অর্থবাচকতা নেই। কিন্তু এরা অন্য ধাতু বা শব্দের অর্থকে প্রভাবিত করতে পারে। তাই এদের অর্থের রেশ তথা অর্থদ্যোতকতা আছে।\nযেমন: ‘হার্’ একটি ধাতু। এর পূর্বে ‘উপ’, ‘পরি’, ‘অনা’, ‘প্র’, ‘বি’ প্রভৃতি উপসর্গ যুক্ত হয়ে যথাক্রমে\nউপ + হার = উপহার:\nপরি + হার = পরিহার;\nঅন্য + হার = অনাহার:\nপ্র + হার = প্রহার এবং\nবি + হার = বিহার\nনামক নতুন অর্থবোধক শব্দ তৈরি করতে পেরেছে। লক্ষ করলে দেখা যায় যে, এখানে ব্যবহৃত উপসর্গগুলোর (‘উপ’, ‘পরি’, ‘অনা’, ‘প্র’, ‘বি’) নিজস্ব কোনো অর্থ নেই; কিন্তু এগুলো ‘হার’ ধাতুর পূর্বে যুক্ত হয়ে নতুন নতুন শব্দ তৈরি করেছে। তাই এ কথা প্রমাণিত যে, উপসর্গের অর্থবাচকতা না থাকলেও অর্থদ্যোতকতা আছে।\n(খ) উত্তরঃ\nপ্রদত্ত শব্দ\nব্যাসবাক্য\nসমাসের নাম\nনিরামিষ\nআমিষের অভাব\nঅব্যয়ীভাব\nপথেপ্রবাসে\nপথে\nও\nঅলুক দ্বন্দ্ব সমাস\nজয়ধ্বনি\nজয়সূচক ধ্বনি\nমধ্যপদলোপী কর্মধারয়\nবিষাদসিন্ধু\nবিষাদ রূপ সিন্ধু\nরূপক কর্মধারয় সমাস\nসুহৃদ\nহৃদয়ের সহিত বর্তমান\nবহুব্রীহি সমাস\nবিলাতফেরত\nবিলাত থেকে ফেরত\nপঞ্চমী তৎপুরুষ সমাস\nআশীবিষ\nআশীতে বিষ যার\nবহুব্রীহি সমাস"
        }
      ]
    },
    {
      "number": "5",
      "uddipok": "(ক) বাক্য কাকে বলে? গঠন অনুসারে বাক্য কত প্রকার ও কী কী? উদাহরণসহ লেখ।\nঅথবা,\n(খ) বাক্য রূপান্তর কর (যেকোনো পাঁচটি):\ni) মানুষ মরণশীল। (নেতিবাচক)\nii) এতে দোষ নেই। (প্রশ্নবাচক)\niii) কীর্তিমানের মৃত্যু নেই। (জটিল)\niv) এদেশ বড়ো বিচিত্র। (বিস্ময়বোধক)\nv) দেশের সেবা করা উচিত। (অনুজ্ঞাসূচক)\nvi) পরিশ্রমীরাই জীবনে সাফল্য লাভ করে। (মিশ্র)\nvii) মিথ্যাবাদীকে কেউ পছন্দ করে না। (অস্তিবাচক)\nviii) বিদ্বান হলেও তাঁর অহংকার নেই। (যৌগিক বাক্য)",
      "tag": "PCC 23",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nযে সুনিব্যস্ত পদ বা পদসমষ্টি দ্বারা কোনো বিষয়ে বক্তার সম্পূর্ণ মনোভাব প্রকাশ পায়, তাকে বাক্য বলে। যেমন, হাবিব ফুটবল খেলে। আমি প্রতিদিন স্কুলে যাই। রাহিমা দশম শ্রেণীতে পড়ে ইত্যাদি।\nগঠন অনুসারে বাক্যকে তিন ভাগে ভাগ করা হয়েছে।\nসরল বাক্য।\nজটিল বা মিশ্র বাক্য।\nযৌগিক বাক্য।\nসরল বাক্য- যে বাক্যে একটি কর্তা এবং একটি ক্রিয়া থাকে, তাকে তাকে সরল বাক্য বলে। যেমন – রহিমা ফুল তুলছে। এখানে রহিমা কর্তা এবং তুলছে ক্রিয়া। এই বাক্যে একটি কর্তা এবং একটি ক্রিয়া।\nজটিল বা মিশ্র বাক্য- যে বাক্যে একটি প্রধান খন্ডবাক্যের সাথে এক বা একাধিক আশ্রিত বাক্য পরস্পর যুক্ত হয়ে বাক্য গঠন করে। তাকে জটিল বা মিশ্র বাক্য বলে।\nযেমন – তুমি যদি আসো, আমি যাবো। যে ব্যক্তি পরিশ্রম করে, সে ব্যক্তি সুখ লাভ করে।\nযৌগিক বাক্য: পরস্পর নিরপেক্ষ একাধিক সরলবাক্য যখন অর্থ ও গঠন অপরিবর্তিত রেখে সংযোজক অব্যয়ের দ্বারা মিলিত হয়ে একটি পূর্ণাঙ্গ বাক্য গঠন করে। তাকে যৌগিক বাক্য বলে।\nযেমন – রাহিমা অনেক মেধাবী শিক্ষার্থী কিন্তু নিয়মিত ক্লাস করে না। লোকটি গরীব কিন্তু সৎ।\n(খ) উত্তরঃ\ni) মানুষ মরণশীল। (নেতিবাচক)\nউত্তর: মানুষ অমর নয়।\nii) এতে দোষ নেই। (প্রশ্নবাচক)\nউত্তর: এতে দোষ আছে কী ?\niii) কীর্তিমানের মৃত্যু নেই। (জটিল)\nউত্তর: যারা কীর্তিমান তাঁদের মৃত্যু নাই।\niv) এদেশ বড়ো বিচিত্র। (বিস্ময়বোধক)\nউত্তর: বাঃ ! কী বিচিত্র এ দেশ !\nv) দেশের সেবা করা উচিত। (অনুজ্ঞাসূচক)\nউত্তর: দেশের সেবা করো।\nvi) পরিশ্রমীরাই জীবনে সাফল্য লাভ করে। (মিশ্র)\nউত্তর: যারা পরিশ্রম করে জীবনে তারাই সাফল্য লাভ করে।\nvii) মিথ্যাবাদীকে কেউ পছন্দ করে না। (অস্তিবাচক)\nউত্তর: মিথ্যাবাদীকে সবাই অপছন্দ করে।\nviii) বিদ্বান হলেও তাঁর অহংকার নেই। (যৌগিক বাক্য)\nউত্তর: তিনি বিদ্বান অথচ তাঁর অহংকার নেই।"
        }
      ]
    },
    {
      "number": "6",
      "uddipok": "(ক) নিচের যেকোনো পাঁচটি বাক্য শুদ্ধ করে লেখ:\ni) বিধি লঙ্ঘন হয়েছে।\nii) এখানে প্রবেশ নিষেধ।\niii) সবিনয় বিনীত নিবেদন।\niv) উপরোক্ত বাক্যটি শুদ্ধ নয়।\nv) আপনি স্বপরিবার আমন্ত্রিত।\nvi) তার বয়সের কাঠ-পাথর নাই।\nvii) কথাটি শুনে তিনি আশ্চর্য হলেন।\nviii) তৎকালীন সময়ে তাঁর ভূমিকা ছিল প্রশংসনীয়।\nঅথবা,\n(খ) অনুচ্ছেদটি শুদ্ধ করে লেখ:\nপিতার আকস্মিক মৃত্যুর পর রহমত চোখে হলুদ ফুল দেখছে। এর কারণ পারিবারিক দৈন্যা। কিন্তু বিপদে ধৈর্যহারা না হয়ে এই অবস্থা থেকে উত্তরণের জন্য সে যথাসাধ্য চেষ্টা করছে। পরিবারের সকল সদস্যরা এ ব্যাপারে তাকে সহযোগিতা করছে।",
      "tag": "PCC 23",
      "sub_questions": [
        {
          "label": "",
          "question": "",
          "explanation": "(ক) উত্তরঃ\ni) বিধি লঙ্ঘন হয়েছে।\nউত্তর: বিধি লঙ্ঘিত হয়েছে।\nii) এখানে প্রবেশ নিষেধ।\nউত্তর: এখানে প্রবেশ নিষিদ্ধ।\niii) সবিনয় বিনীত নিবেদন।\nউত্তর: সবিনয় নিবেদন\niv) উপরোক্ত বাক্যটি শুদ্ধ নয়।\nউত্তর: উপর্যুক্ত বাক্যটি শুদ্ধ নয়।\nv) আপনি স্বপরিবার আমন্ত্রিত।\nউত্তর: আপনি সপরিবার আমন্ত্রিত ।\nvi) তার বয়সের কাঠ-পাথর নাই।\nউত্তর:তার বয়সের মাপ-কাঠি নাই।\nvii) কথাটি শুনে তিনি আশ্চর্য হলেন।\nউত্তর: কথাটি শুনে তিনি আশ্চর্যান্বিত হয়েছেন।\nviii) তৎকালীন সময়ে তাঁর ভূমিকা ছিল প্রশংসনীয়।\nউত্তর: তৎকালে তাঁর ভূমিকা ছিল প্রশংসনীয়।\n(খ) উত্তরঃ\nপিতার আকস্মিক মৃত্যুর পর রহমত চোখে শর্ষে ফুল দেখছে। এর কারণ পারিবারিক দীনতা। কিন্তু বিপদে ধৈর্যহারা না হয়ে এই অবস্থা থেকে উত্তরণের জন্য সে যথাসাধ্য চেষ্টা করছে। পরিবারের সদস্যরা এ ব্যাপারে তাকে সহযোগিতা করছে।"
        }
      ]
    },
    {
      "number": "7",
      "uddipok": "(ক) যেকোনো দশটি শব্দের পারিভাষিক রূপ লেখ:\nDialect, Queue, Subsidy, Fiction, Census, Autonomous, Embargo, Myth, Quarantine, File, Viva-Voce, Republic, Gratuity, Refugee, Sabotage.\nঅথবা,\n(খ) বাংলায় অনুবাদ কর:\nBangladesh has one of the richest and most developed literary traditions in the world. By reading Bengali literature, we can recognise and undrstand how our society has evolved into its current state. Aside from giving pleasure, exploration of Bengali literature. will help us form a self- identity and find our place in this globalised world.",
      "tag": "PCC 23",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nইংরেজি শব্দ\nপারিভাষিক শব্দ\nইংরেজি শব্দ\nপারিভাষিক শব্দ\nDialect\nউপভাষা\nQuarantine\nপৃথকীকরণ\nQueue\nসারি\nFile\nনথি\nSubsidy\nভর্তুকি\nViva-Voce\nমৌখিক পরীক্ষা\nFiction\nরূপকথা , কল্পকাহিনি\nRepublic\nপ্রজাতন্ত্র\nCensus\nআদমশুমারি\nGratuity\nপারিতোষিক ভাতা\nAutonomous\nস্বায়ত্তশাসিত\nRefugee\nবাস্তুহারা\nEmbargo\nনিষেধাজ্ঞা, অবরোধ\nSabotage\nঅন্তর্ঘাত\nMyth\nপূরাণকথা\n(খ) উত্তরঃ\nবিশ্বের অন্যতম সমৃদ্ধ ও উন্নত সাহিত্য ঐতিহ্য বাংলাদেশের রয়েছে। বাংলা সাহিত্য পড়ে আমরা চিনতে পারি এবং বুঝতে পারি কিভাবে আমাদের সমাজ তার বর্তমান অবস্থায় বিবর্তিত হয়েছে। আনন্দ দেওয়ার পাশাপাশি বাংলা সাহিত্যের অন্বেষণ। আমাদের একটি আত্মপরিচয় গঠন করতে এবং এই বিশ্বায়িত বিশ্বে আমাদের স্থান খুঁজে পেতে সহায়তা করবে।"
        }
      ]
    },
    {
      "number": "8",
      "uddipok": "(ক) কলেজ থেকে শিক্ষাসফরে যাওয়ার ঘটনার বর্ণনা দিয়ে একটি দিনলিপি লেখো।\nঅথবা,\n(খ) বিদ্যালয়ের প্রতিষ্ঠা বার্ষিকী উপলক্ষে আয়োজিত অনুষ্ঠানের একটি প্রতিবেদন।",
      "tag": "PCC 23",
      "sub_questions": [
        {
          "label": "",
          "question": "",
          "explanation": "(ক) উত্তরঃ\n১৯ ফেব্রুয়ারি, ২০২২ শনিবার\nরাত ১১টা ৪০ মিনিট\nঢাকা।\nশীতের শিশিরভেজা দিনের জড়তা কাটিয়ে প্রকৃতিতে এসেছে বসন্ত। আজ আমরা কলেজের দুই শিক্ষকের নেতৃত্বে বৃহত্তর সিলেট জেলায় দুই দিনের শিক্ষাসফর শেষ করে এলাম। প্রাকৃতিক সৌন্দর্যের লীলাভূমি শ্রীপুর, হরিপুর, মাধবকুণ্ড, জাফলং প্রভৃতি স্থানের অপরূপ সৌন্দর্য উপভোগ করেছি এই দুদিনে ।\nকলেজ ক্যাম্পাস থেকে পরশু সকালে আমরা নির্ধারিত বাসে সকাল ৮টায় যাত্রা শুরু করি সিলেটের উদ্দেশে। সিলেটে প্রবেশের আগে চোখে পড়ে পাহাড়ি উঁচু-নিচু পথ দুপাশে পাহাড়, পাহাড়ের গায়ে চা বাগান, 'যা আমার মনে অপার বিস্ময় তৈরি করে। সন্ধ্যা ৬টায় আমরা পৌছলাম সিলেট শহরে। একটি এনজিওর রেস্ট হাউসে আমাদের থাকার ব্যবস্থা করা হয়েছিল।\nসকালে আমরা গিয়েছি শিলং পাহাড়ের পাদদেশে জাফলং শহরে। দেখে মনে হয়, এ যেন কোনো শিল্পীর খেয়ালি তুলির আঁচড়ে আঁকা জলরঙের ছবি । পাহাড়ের ঢাল দিয়ে চা বাগানে হাঁটতে হাঁটতে চা গাছের পাতা স্পর্শ করে এক অসীম, অভাবনীয় পুলক অনুভব করছিলাম। হরিপুর ও শ্রীপুরের গ্যাসক্ষেত্রে গেলে ওখানকার কর্মকর্তারা আমাদের সবকিছু ঘুরিয়ে দেখালেন। কীভাবে গ্যাস উত্তোলিত হচ্ছে, শোধিত হচ্ছে তা আমাদের বোঝালেন। এখানে না এলে জীবনের একটা বাস্তব অভিজ্ঞতা থেকে বোধহয় বঞ্চিত হতাম।\nদুপুরে ফিরে এসে খাওয়ার পর বিকেলে গেলাম মাধবকুণ্ডে। ক্লান্তিহীন, অপরূপ জলপ্রপাত দেখে বিস্মিত হলাম। তার বিরামহীন শব্দ, পাখির কলতান সব মিলিয়ে প্রকৃতির এক অপার সৌন্দর্য আমাদের মুগ্ধ করেছে। সেখানেই থেকে যেতে মন চাইছিল কিন্তু বাস্তবতার কারণে মানুষকে নাগরিক কোলাহলে ফিরে আসতেই হয়। আজ সন্ধ্যায় ফিরেছি । কিন্তু মনে জেগে আছে সৌন্দর্যের লীলাভূমি সিলেটের স্মৃতি ।\n(খ) উত্তরঃ #\n২৭ শে মে, ২০২৩\nবরাবর\nপ্রধান শিক্ষক\nফুলবাড়িয়া স্কুল\nফুলবাড়িয়া, ময়মনসিংহ।\nবিষয় : ফুলবাড়িয়া স্কুলের প্রতিষ্ঠা বার্ষিকী উদযাপন সম্পর্কিত প্রতিবেদন।\nজনাব,\nসম্প্রতি সমাপ্ত স্কুলের প্রতিষ্ঠাবার্ষিকী উদযাপন সংক্রান্ত একটি প্রতিবেদন পেশের জন্যে আদিষ্ট হয়ে (আদেশ নং: ফু.উ.বি ৮৯ / ২০১৮) নিম্নলিখিত প্রতিবেদন উপস্থাপন করছি।\nগত ২৭শে মে ছিল ময়মনসিংহ স্কুলের প্রতিষ্ঠা বার্ষিকী। স্কুলের প্রধান শিক্ষক মুহম্মদ আবদূর রহিম এ অনুষ্ঠানে সভাপতিত্ব করেন। অনুষ্ঠানে প্রধান অতিথি হিসেবে উপস্থিত ছিলেন গণপ্রজাতন্ত্রী বাংলাদেশ সরকারের শিক্ষা মন্ত্রণালয়ের মাননীয় মন্ত্রী জনাব নুরুল ইসলাম নাহিদ।\nবিশেষ অতিথি হিসেবে ছিলেন মাননীয় সংসদ সদস্য ইঞ্জিনিয়ার শামসউদ্দিন আহমেদ ও জেলা প্রশাসক জাফর আহমেদ চৌধুরী।\nপ্রধান অতিথির ভাষণে শিক্ষা মন্ত্রী বলেন- শিক্ষাঙ্গনে লেখাপড়ার সুষ্ঠু পরিবেশ ফিরিয়ে আনতে হবে। পাঠদান ও পাঠগ্রহের যত্নবান হতে হবে। তিনি স্কুলের প্রশংসা করে বলেন, তিন দশকের অধিক সময় ধরে ফুলবাড়িয়া স্কুলটি এলাকার উচ্চ শিক্ষা বিস্তার গুরুত্বপূর্ণ ভূমিকা পালন করে আসছে। মফস্বলের একটি স্কুল হওয়াসত্ত্বেও অভিজ্ঞ শিক্ষকমন্ডলীর সত্ন প্রয়াসে স্কুলটি তার আপন ভাবমূর্তিতে দাঁড়াতে পেরেছে, প্রতিষ্ঠিত হতে পেরেছে।\nপ্রতিষ্ঠা বার্ষিকীর অনুষ্ঠানে শিক্ষা মন্ত্রী স্কুলটির উত্তরোত্তর সমৃদ্ধি ও সাফল্য কামনা করেন। স্কুলের বিভিন্ন সমস্যা সমাধানেও দ্রুত পদক্ষেপ গ্রহণ করবেন বলে তাঁর ভাষণে উল্লেখ করেন। স্কুলের জন্যে নতুন একটি দ্বিতল ভবন নির্মাণ করা হবে বলে তিনি ঘোষণা দেন এবং এ ব্যাপারে শিক্ষা প্রকৌশল বিভাগকে নির্দেশ দেন। জনাব নাহিদ বিজ্ঞান গবেষণাগার, গ্রন্থাগার ও ছাত্র মিলনায়তনে জন্যে আর্থিক  অনুদানের ঘোষণাও দেন। সংসদ সদস্য ও স্কুল গভর্নিং বর্ডির চেয়ারম্যান ইঞ্জিনিয়ার শামসউদ্দিন ফুলবাড়িয়ার শ্রেষ্ঠ বিদ্যাপিঠ হিসেবে এ স্কুলের অতীত ও বর্তমানের ভূমিকার প্রশংসা করেন। স্কুলের শিক্ষার পরিবেশ যাতে কোনোভাবেই বিঘ্নিত না হয়, সেজন্যে তিনি শিক্ষক, ছাত্র ও অভিভাবকদের প্রতি আহ্বান জানান।\nজেলা প্রশাসকের জাফর আহমেদ চৌধুরী ছাত্র-ছাত্রীদের উদ্দেশ্য করে বলেন- শিক্ষার উদ্দেশ্য কেবল সার্টিফিকেট কিংবা ডিগ্রি প্রাপ্তি নয়। বরং, প্রকৃতপক্ষে জ্ঞানী, বুদ্ধিমান এবং শিক্ষিত হয়ে দক্ষ  মানবসম্পদ পরিণত হওয়াই শিক্ষার আসল উদ্দেশ্য। তিনি শিক্ষাঙ্গণকে নকল ও সন্ত্রাসমুক্ত করে শিক্ষার অনুকূল পরিবেশ সৃষ্টির উপর জোর দিয়ে বলেন, প্রতিষ্ঠার পর থেকেই ফুলবাড়িয়া স্কুল তার আপন মহিমায় সামনের দিকে এগিয়ে চলছে। তিনি স্কুল প্রতিষ্ঠা বার্ষিকীর সাফল্য কামনা করেন।\nঅনুষ্ঠানে অন্যান্যের মধ্যে বক্তব্য রাখেন সিনিয়র শিক্ষক খোরশেদ আলম, আবুল হাকিম ও সহকারী শিক্ষক জসীম উদ্দীন। প্রতিষ্ঠা বার্ষিকী পালনে বর্তমান ও প্রাক্তন ছাত্রছাত্রীদের পুনর্মিলনী অনুষ্ঠানের আয়োজন করা হয়। এতে সমাজের বিভিন্ন শ্রেণি পেশায় প্রতিষ্ঠিত স্কুলের প্রাক্তন ছাত্রছাত্রীদের পাশাপাশি নবীন ছাত্রছাত্রীরাও বক্তব্য রাখেন তাঁরা পরস্পরের মধ্যে কুশলবিনিময় ও স্মৃতি রোমন্থন করেন। নবীন প্রবীণের আড্ডায় প্রাণবন্ত হয়ে ওঠে প্রতিষ্ঠা বার্ষিকীর অনুষ্ঠান।\nপ্রতিষ্ঠা বার্ষিকী উপলক্ষ্যে গুণীজন সংবর্ধনারও আয়োজন করা হয়। স্কুলের প্রাক্তন গুণী ছাত্রছাত্রীদের সংবর্ধনা দেয়া হয়। কৃতিত্বপূর্ণ ফলাফলের জন্যে স্কুলের বেশ ক'জন ছাত্রছাত্রীর মধ্যে ক্রেস্ট, সার্টিফিকেট ও পুরষ্কার বিতরণ করা হয়।\nএ উপলক্ষে এক মনোজ্ঞ সঙ্গীতানুষ্ঠানের আয়োজন করা হয়।\nসবশেষে স্কুলের প্রধান শিক্ষক সকলকে ধন্যবাদ দিয়ে প্রতিষ্ঠা বার্ষিকীর অনুষ্ঠানের   সমাপ্তি ঘোষণা করেন।\nপ্রতিবেদকের নাম : বিবেক সুমন, ফুলবাড়িয়া, ময়মনসিংহ\nপ্রতিবেদনের নাম : ফুলবাড়িয়া ময়মনসিংহ স্কুলের প্রতিষ্ঠা বার্ষিকী উদযাপিত।\nপ্রতিবেদনে তৈরির সময় : সকাল ১০.০০টা\nতারিখ : ২৭মে ২০২৩।"
        }
      ]
    },
    {
      "number": "9",
      "uddipok": "(ক) একজন মুমূর্ষু রোগীর\nজরুরি রক্তের প্রয়োজনের কথা জানিয়ে বন্ধুর নিকট একটি ই মেইল লিখ​।\nঅথবা,\n(খ) মনে কর, ক্যান্টনমেন্ট পাবলিক স্কুল ও কলেজ, রংপুরের বাংলা বিভাগে শূন্যপদে একজন প্রভাষক নিয়োগের জন্য বিজ্ঞপ্তি প্রকাশিত হয়েছে।\nতুমি এই পদের জন্য আগ্রহী প্রার্থী হিসেবে ক্যান্টনমেন্ট পাবলিক স্কুল ও কলেজ, রংপুরের অধ্যক্ষ বরাবর একটি আবেদনপত্র লেখ।",
      "tag": "PCC 23",
      "sub_questions": [
        {
          "label": "",
          "question": "",
          "explanation": "(ক) উত্তরঃ\nTo : kuhu2575@gmail.com\nCC :\nBCC :\nSubject : জরুরি রক্তের প্রয়োজন।\nText : হাই, আপনি কেমন আছেন? আমি এখানে খুব ভালো আছি। আমি আপনাকে এমন একটি ঘটনা নিয়ে আলোচনা করতে লিখছি যা সম্প্রতি আমাকে উদ্বিগ্ন করেছে।কিছু দিন আগে, আমি একটি মর্মান্তিক দুর্ঘটনার সাক্ষী। বর্তমানে এটি একটি প্রধান উদ্বেগের বিষয় হয়ে দাঁড়িয়েছে। মানুষ তাদের রক্তের গ্রুপ খুঁজে পেতে অনেক সংগ্রাম করে। একই গ্রুপের রক্ত ​​পাওয়া কঠিন হয়ে পড়েছে। তাই প্রতি বছর রক্তদান শিবিরে রক্তের ন্যূনতম পরিমাণ নির্দেশ করা উচিত। এটা কারো জীবন বাঁচাতে পারে। তাই আমি আশা করি আপনিও রক্তদান করবেন এবং অন্যকে অনুপ্রাণিত করবেন।\nভালবাসার সাথে,\nসুভাস।\n(খ) উত্তরঃ\n০৮-০৫-২০২৩\nবরাবর\nঅধ্যক্ষ\nক্যান্টনমেন্ট পাবলিক স্কুল ও কলেজ,\nরংপুর\nবিষয় : প্রভাষক  পদে নিয়োগের জন্য আবেদন।\nজনাব\nযথাবিহিত সম্মানপূর্বক নিবেদন এই যে, গত ১৫ ফেব্রুয়ারি ২০২১ তারিখের ‘দৈনিক প্রথম আলো’ পত্রিকায় প্রকাশিত বিজ্ঞাপনের মাধ্যমে জানতে পারলাম যে, আপনার প্রতিষ্ঠানের কিছুসংখ্যক বাংলা প্রভাষকের পদ শুন্য থাকায় কিছু প্রভাষক নিয়োগ করা হবে। আমি উক্ত পদের একজন প্রার্থী হিসেবে আবেদন করছি। নিম্নে আমার জীবন- বৃত্তান্তসহ প্রয়োজনীয় তথ্য পেশ করছি।\n১। পদের নামঃ সহকারী শিক্ষক\n২। প্রার্থীর নামঃ হাবীবুর রহমান\n৩। পিতার নামঃ আবুল কাশেম\n৪ । মাতার নামঃ হামিদা আক্তার\n৫। স্থায়ী ঠিকানাঃ গ্রামঃ ভদ্রপাড়া, ডাকঘরঃ বাংলা, উপজেলাঃ নেত্রকোনা, জেলাঃ নেত্রকোনা\n৬। বর্তমান ঠিকানাঃ ১১, প্রফেসর পাড়া, নেত্রকোনা\n৭। জন্ম তারিখঃ ১২ মার্চ, ১৯৯৪\n৮। ধর্মঃ ইসলাম (সুন্নি)\n৯। জাতীয়তাঃ বাংলাদেশি\n১০। ফোন নম্বরঃ ০১৮১………\n১১। জাতীয় পরিচয়পত্র নম্বরঃ …………………\n১২। ব্যাংক পে-অর্ডার নম্বরঃ ১৩১৫৭ (সোনালি ব্যাংক, টেরি বাজার শাখা, নেত্রকোনা, ০৪-০৩-২০২১)\nঅতএব, উল্লেখিত তথ্যাদির আলোকে আমাকে প্রভাষক  পদে নিয়োগলাভের সুযোগদানের জন্য আপনার মর্জি কামনা করছি।\nনিবেদক\nহাবিবুর রহমান\nসংযুক্তি\n১. শিক্ষাগত সনদপত্রের সত্যায়িত অনুলিপি\n২. সদ্য তোলা সত্যায়িত ৩ কপি ছবি\n৩. চারিত্রিক সনদপত্রের সত্যায়িত কপি\n৪. ব্যাংক পে-অর্ডার"
        }
      ]
    },
    {
      "number": "10",
      "uddipok": "(ক) সারাংশ লেখ:\n'মহাসমুদ্রের শত বৎসরের কল্লোল কেহ যদি এমন করিয়া বাঁধিয়া রাখিতে পারিত যে, সে ঘুমাইয়া পড়া শিশুটির মতো চুপ করিয়া থাকিত, তবে সেই নীরব মহাশব্দের সহিত এই লাইব্রেরির তুলনা হইত। এখানে ভাষা চুপ করিয়া আছে, প্রবাহ স্পির হইয়া আছে, মানবাত্মার অমর আলোক কালো অক্ষরের শৃঙ্খলে কাগজের কারাগারে বাঁধা পড়িযা আছে। ইহারা সহসা যদি বিদ্রোহী হইয়া উঠে, নিস্তব্ধতা ভাঙিয়া ফেলে, অক্ষরের বেড়া দগ্ধ করিয়া একবারে বাহির হইয়া আসে। হিমালয়ের মাথার উপরে কঠিন বরফের মধ্যে যেমন কত কত বন্যা বাঁধা আছে, তেমনি এই লাইব্রেরির মধ্যে মানবহৃদয়ের বন্যাকে বাঁধিয়া রাখিয়াছে।\nঅথবা,\n(খ) ভাব-সম্প্রসারণ কর: স্বার্থমগ্ন যে জন বিমুখ বৃহৎ জগৎ হতে, সে কখনো শেখেনি বাঁচিতে।",
      "tag": "PCC 23",
      "sub_questions": [
        {
          "label": "",
          "question": "",
          "explanation": "(ক) উত্তরঃ গ্রন্থাগার হলো জ্ঞানের এক নীরব মহাসমুদ্র। হাজার বছরের জ্ঞান ও মানবহৃদয়ের আবেগ, উচ্ছ্বাস বিভিন্ন গ্রন্থে লিপিবদ্ধ হয়ে গ্রন্থাগারে রক্ষিত হয়।\n(খ) উত্তরঃ\nমূলভাব:\nস্বার্থপর মানুষ নীচ, হীন। যে আত্মস্বার্থ নিয়ে ব্যস্ত থাকে তার জীবনের কোনো মূল্য নেই। সে আসলে জীবিত থেকেও মৃত। কেননা স্বার্থাণে আত্মা মৃতেরই শামিল। স্বার্থমগ্ন থেকে যে জন বিমুখ সে এই বৃহৎ জগৎ কখোন বাচিঁতে শেখেনি।\nসম্প্রসারিত ভাব:মানুষ আশরাফুল মাখলুকাত বা সৃষ্টির সেরা জীব। মানুষের এ শ্রেষ্ঠত্ব অর্জিত হয়েছে তার বিচিত্র কর্মসাধনা দ্বারা। সামাজিক জীব হিসেবে মানুষ এককভাবে মাংসম্পূর্ণ নয়। তাই পারস্পরিক সাহায্য, সহানুভূতি, সহমর্মিতার মাধ্যমে তার জীবনযাপন অপরিহার্য হয়ে পড়ে। তাছাড়া প্রকৃতির নিয়মে মানুষ মরণশীল। চিরকাল পৃথিবীতে টিকে থাকা তার পক্ষে সম্ভব নয়। পারস্পরিক সৌহার্দ্য, সম্প্রীতি, সহযোগিতা ও কল্যাণ কামনার মাধ্যমে একদিকে যেমন মানুষ জীবনযাপন করতে বাধ্য হয়- তেমনি নিজেকে অপরের হৃদয়ে তথা দেশ, জাতি, সমাজ, সংসার, আন্তরিকতা ও মর্যাদার চিরস্থায়ী আসনে অধিষ্ঠিত হতে সক্ষম হয়। সৌহার্দ্য, আন্তরিকতা, মঞ্চাল চিন্তা, জগতের শুভাশুভ বোধ মানুষের টিকে থাকাও মনুষ্যত্বের নিয়ামক। কিন্তু লোভ-লালসা, স্বার্থপরতা, ঈর্ষাপরায়ণতা, অকল্যাণ চিন্তা এগুলো মানুষের মনুষ্যত্ব, শ্রেষ্ঠত্ব ও জীবনধারণের পরিপন্থী। তাই আত্মস্বার্থ নিয়ে নিমগ্ন ব্যক্তি মানুষের অকল্যাণের কারণ ও ঘৃণার পাত্র। তার জীবন আসলে মূলাহীন। তার জীবন মৃত্যুরই নামান্তর। স্বার্থমগ্ন যে জন বিমুখ বৃহৎ জগৎ হতে সে কখোন শেখেনি বাচিঁতে আমাদের উচিত সঠিক পথে থাকা।\nমন্তব্যঃ\nমানুষে মানুষে স্বার্থচিন্তা সর্বদা বিরাজ করে। কিন্তু মূল বিচারে তারা ঘৃণার পাত্র। আমাদের সকলের উচিত স্বার্থমগ্ন বিমুখ থেকে বিরত থাকা যাতে সকলকে আমরা সাহায্য করতে পারি। তাই বলয়েছে। স্বার্থমগ্ন যে জন বিমুখ বৃহৎ জগৎ হতে সে কখোন শেখোনি বাচিঁতে।"
        }
      ]
    },
    {
      "number": "11",
      "uddipok": "(ক) 'ফেসবুকের সুফল ও কুফল' বিষয়ে দুই বন্ধুর সংলাপ রচনা করো।\nঅথবা,\n(খ) নিচের উদ্দীপক অনুসরণে একটি খুদেগল্প লেখো: পড়ন্ত বিকেলে ঢাকার ফুটপাতে হাঁটতে হাঁটতে রাজু ভাবে, কালের প্রবহমান স্রোত জীবনকে আজ কতদূরে নিয়ে এসেছে। কিন্তু শৈশবের স্মৃতিগুলো আজও...",
      "tag": "BMARPC 24,CTGC.B,VNSC 24,BNMPC 24,NDCD 24,DCC 24,CPCR 24,RB 23,BB 23,CB 23,PCC 23,RCC 23,JGCC 23,MC 23,RCC 23,DC 23,HC 23,FCC 23,CCC 23,CB 22,SB 22,CTG.B 19,CB 19,DB 17,CTG.B 17,CB 17,JB 17,DIN.B 16,CB 16,JB 16,BB 16,CPSCM 24",
      "sub_questions": [
        {
          "label": "",
          "question": "",
          "explanation": "(ক) উত্তর:\nউত্তর: 'ফেইসবুকের সুফল ও কুফল' বিষয়ে দুই বন্ধুর সংলাপ\nসনিয়া : কিরে তানজিনা, কেমন আছিস?\nতানজিনা: ভালো, তুই কেমন আছো, দোস্ত?\nসনিয়া: ভালো। ওহ তোকে কাল রাতে ফেসবুকে মেসেজ পাঠিয়েছিলাম। রিপ্লাই দিলি না যে।\nতানজিনা: আমি রাতে তাড়াতাড়ি ঘুমাতে যাই। রাতে ফেসবুকে ঢুকি না বললেই চলে। দুঃখিত দোস্ত, খেয়াল করিনি।\nসনিয়া : খুবই ভালো অভ্যাস। আমি তো সারারাত ফেসবুকে স্কুল করতেই থাকি। গভীর রাতেও ঘুম আসতে চায় না।\nতানজিনা: ফেসবুক আমাদের জীবন থেকে মূল্যবান সময় কেড়ে নেয়। সম্পর্কের বন্ধনগুলো যেন কেমন শিথিল হয়ে পড়ছে ক্রমশ। চেনা-জানা সম্পর্কগুলোকে ছেড়ে কোন ভার্চুয়াল জগতে বুঁদ হয়ে আছে তরুণ প্রজন্ম।\nসনিয়া : ঠিক বলেছিস। আমি অনেকবার ফেসবুক ব্যবহার পরিহার করতে চেয়েছি। পারিনি। তবে ফেসবুকের অনেক ইতিবাচক দিকও রয়েছে।\nতানজিনা ইতিবাচকের চেয়ে নেতিবাচক দিকই মনে হয় বেশি ফেসবুকের। এটি মূল্যবান সময় কেড়ে নিচ্ছে, ঘুম কেড়ে নিচ্ছে, শিশু-কিশোরদের সাইবার ঝুঁকিতে ফেলছে। ফেসবুক সম্পর্ক তৈরি করে প্রতারণার খবর তো আজকাল হরহামেশাই পত্রিকার পাতা খুললে চোখে পড়ে।\nসনিয়া : তোর কথাগুলো মিথ্যা নয়।\nতানজিনা: ফেসবুকের ফলে ক্ষতিগ্রস্ত হচ্ছে তরুণ প্রজন্ম। বিশেষত ছাত্রছাত্রীরা। ছাত্রজীবন হচ্ছে ভবিষ্যৎ গঠনের মোক্ষম সময়। এ সময় পড়াশুনাই তার প্রধান কাজ। কিন্তু আমাদের দেশে ছাত্রছাত্রীরা পড়াশুনা বাদ দিয়ে ফেসবুকের জগতে ডুবে আছে। দিন-রাত চব্বিশ ঘণ্টাই তারা ফেসবুকে থাকতে চায়। এতে মারাত্মকভাবে ক্ষতিগ্রস্ত হচ্ছে তাদের শিক্ষাজীবন।\nসনিয়া : তোর কথার সত্যতা থাকলেও ফেসবুক কিন্তু শিক্ষার্থীদের অনেক উপকারও করছে। ফেসবুক শিক্ষার্থীদের সামনে ই- লার্নিংয়ের এক বিশাল জগৎ খুলে দিয়েছে। শিক্ষামূলক নানা গ্রুপে দরকারি সব শিক্ষা উপকরণ আজ ফেসবুকে লগ-ইন করলেই পাওয়া যাচ্ছে।\nতানজিনা: দেখ, বেড়ার অপর পাশের ঘাস সব সময় সবুজই মনে হয়। ফেসবুকের কল্যাণে বর্তমানে প্রশ্নপত্র ফাঁস মহামারি আকারে ছড়িয়ে পড়েছে দেশে। মুহূর্তেই ছড়িয়ে পড়ছে প্রশ্ন। শিক্ষার্থীদের স্বপ্নকে ধূলিস্যাৎ করে দিচ্ছে।\nসনিয়া : এটা সত্য কথা। ফেসবুক সহজলভ্য হওয়ার আগে এতটা মহামারির মতো প্রশ্ন ফাঁস হতো না।\nতানজিনা: শুধু কি তাই! ফেসবুকের কারণে দেশের তরুণ প্রজন্ম মারাত্মক সাইবার ঝুঁকির মুখে পড়েছে। হুমকির মুখে পড়ছে তাদের নিরাপত্তা। ফেসবুকে মেয়েরা প্রতিনিয়ত হ্যারেজমেন্টের শিকার হচ্ছে। অশ্লীল ছবি, ভিডিও, আদিরসাত্মক লেখা কিশোর-কিশোরীদের মানসিক স্বাস্থ্যকে ভয়াবহ ঝুঁকিতে ফেলে দিচ্ছে। ফেসবুকে প্রেমের নামে চলছে প্রতারণা।\nসনিয়া : তোর কোনো কথাই ভিত্তিহীন নয়। দেখ এ জন্য তো আমরা ফেসবুককে দোষ দিতে পারি না। দোষ যত এর ব্যবহারকারীদের। মাথা ব্যথা বলে তো আর মাথা কেটে ফেললে সমাধান হয়ে গেল না। এ কারণেই ফেসবুক ব্যবহারে সকলকে সচেতন হতে হবে। ১৮ বছর বয়স না হওয়া পর্যন্ত শিশু-কিশোরদের ফেসবুক ব্যবহার থেকে বিরত রাখতে হবে। অথবা অভিভাবকের তত্ত্বাবধানে ফেসবুক ব্যবহার করতে দিতে হবে।\nতানজিনা: এটা তো খুবই চমৎকার ও কার্যকর ধারণা।\nসনিয়া : তুই দেখ, ফেসবুক আমাদের শিক্ষাজীবনে কত কাজে আসছে। সহপাঠীদের সঙ্গে যোগাযোগ, ক্লাসের সময় জানা, শিক্ষা উপকরণ সংগ্রহ আজ ফেসবুকের গ্রুপেই আমরা করে থাকি।\nতানজিনা: হ্যাঁ। ঠিক বলেছিস।\nসনিয়া : তাছাড়া মুহূর্তের মধ্যেই আমরা বিশ্বের নানা প্রান্তের খবরাখবরও আজকাল ফেসবুকেই পেয়ে থাকি। এসব কারণে বলছিলাম, মাথাকে কেটে নয়, যথাযথ চিকিৎসা করিয়ে মাথাব্যথা দূর করতে হবে।\nতানজিনা: হুম। ঠিক বলেছিস। সংযত ব্যবহার ও অভিভাবকের তত্ত্বাবধানই ফেসবুক সমস্যার সমাধান দিতে পারে।\nসনিয়া : ঠিক তাই। প্রতিটি জিনিসের ভালো ও মন্দ দুটি দিকই রয়েছে। আমরা ভালোর দিকটা নিলেই হলো।\nতানজিনা: এটা একদম ঠিক কথা।\nসনিয়া : আচ্ছা, দোস্ত, আমাকে যেতে হবে। ভালো থাকিস। বিদায়। তানজিনা: তুইও ভালো থাকিস। বিদায়। কাল কলেজে দেখা হবে।\nঅথবা, (খ) উত্তর:\nরাজুর শৈশব\nপড়ন্ত বিকেলে ঢাকার ফুটপাতে হাঁটতে হাঁটতে রাজু ভাবে- কালের প্রবহমান স্রোত জীবনকে আজ কতদূরে নিয়ে এসেছে। কিন্তু শৈশবের স্মৃতিগুলো আজও অমলিন মনের মণিকোঠায়। সেই দুরন্ত শৈশবের অম্ল- মধুর স্মৃতি তাকে অতীতের কোলে টেনে নেয়। এই নাগরিক কোলাহল রাজুর একদম ভালো লাগে না। একঘেয়েমি, যান্ত্রিক এই মহানগরের জীবন যেন ডাঙায় তোলা মাছের মতো সর্বদা খাবি খায়। পালাতে ইচ্ছা হয় সব কিছু ছেড়ে। জীবন ও জীবিকার তাগিদে রাজু তা পারে না। তবে শৈশবের অমলিন স্মৃতিগুলো যেন নাগরিক শ্বাসরুদ্ধতার মধ্যে এক পলকা নির্মল ও শুভ্র বাতাস।\nরাজু ভাবে কত না সুন্দর ছিল তার শৈশব। গোপালপুর নামক ছোটো গ্রামে তার বেড়ে ওঠা। সেখানে ছিল না নগরের যান্ত্রিক ছোঁয়া। সকালে মা তাকে গরম ভাত খাইয়ে দিতেন নিজ হাতে। স্কুলের জামা-জুতা পরিয়ে দিতেন। তার খুদে হাত মুঠোয় করে রোজ স্কুলে দিয়ে আসতেন মা। কলেজিয়েট প্রাথমিক স্কুলে পড়ত সে। পড়াশুনায় ভালো হওয়ায় স্কুলের শিক্ষক তাকে খুব ভালোবাসতেন। স্কুলের শেখার বিষয়টা ছিল অতি আনন্দের। এখনকার বিদ্যালয়গামী শিক্ষার্থীর মতো বইয়ের বোঝা তাকে বইতে হয়নি। কাঁধে ছিল না ব্যাগ বোঝাই বইয়ের চাপও।\nসবাই ক্লাসে বসে দুপুর পর্যন্ত অপেক্ষা করে থাকতো কখন বারোটা বাজবে। দপ্তরি আব্দুল হাই ঘণ্টার আওয়াজ দেবেন। ঘণ্টা বাজা মাত্র ভোঁ-দৌড়ে স্কুল-মাঠে হাজির হতো রাজু ও তার সহপাঠীরা। দুপুরের রোদকে থোড়াই কেয়ার করে তারা খেলায় মেতে উঠত। টিফিনের একটা ঘণ্টা শিক্ষার্থীদের কোলাহলে মুখর হয়ে থাকত বিদ্যালয়ের আঙিনা। আর স্কুলে বন্ধুদের সঙ্গে মায়ের হাতে তৈরি টিফিন ভাগাভাগি করে খাওয়ার স্মৃতি তো আজও তাকে অশ্রুসিক্ত করে তোলে। আজ সে কোথায় আর কোথায় তার স্কুল বন্ধু রহিম, জসিম, আল-আমিন, জীবন। ও রোমানরা।\nস্কুল থেকে ফিরেই মায়ের হাতে খেতো রাজু। মা তাকে ঘুম পাড়াতে চাইতেন। কিন্তু পারতেন না। রাজু ঘুমের ভান করে থাকত। যেই না মা সরে যেতেন, অমনি রাজু পগারপার। মা আর তাকে খুঁজে পেতেন না। খুঁজে পেত তার বন্ধুরা। পাড়ার বড়ো মাঠে। ক্রিকেট খেলতে খুবই পছন্দ করত রাজু। ভালো ক্রিকেট খেলতো বলে কেবল বন্ধু মহলেই নয়, পাড়ার বড়ো ভাইয়েরাও রাজুকে খুব স্নেহ করতেন। পশ্চিম আকাশে সূর্য ঢলে পড়লেই রাজু। বাড়ি ফিরে যেত। ধুলো জড়িয়ে থাকত তার সারা গায়ে। মা তাকে জোর করে আবার গোসল করাতেন। গোসল করানোর পর তাকে ঘরে ঢুকতে দিতেন মা।\nসন্ধ্যায় রাজুর বাবা অফিস থেকে ফিরতেন। রাজু তখন লক্ষ্মী ছেলের মতো বইয়ে মাথা গুজে স্কুলের পড়া তৈরি করত। সন্ধ্যায় দুরন্ত রাজু আর দুরন্ত থাকত না। বাবার কণ্ঠস্বরকে সে যমের চেয়ে বেশি ভয় করত। উচ্চস্বরে পড়ত সে। ঘুমে তার চোখ ধরে আসত। তবু ঘুমাতে পারত না সে বাবার ভয়ে। এই বুঝি বাবা চুলের মুঠি ধরে দিলেন এক ঝাঁকি। তখনকার দিনে প্রায় প্রতি রাতেই বিদ্যুৎ বিভ্রাট অর্থাৎ লোডশেডিং হতো।\nলোডশেডিং ছিল রাজুর প্রার্থনার বস্তু। বিদ্যুৎ চলে যাওয়ার সঙ্গে সঙ্গে রাজুর ঘুমও উধাও হয়ে যেত। স্কুলের দুরন্তপনা এবং খেলার মাঠের চঞ্চলতা আবার তার ওপর ভর করত। বিদ্যুৎ গেলে তাকে পড়তে হতো না। দুপুরের খেলার মাঠের বদলে রাতে সে নেমে পড়ত বাড়ির আঙিনায়। উঠান যেন মুহূর্তেই শিশু-কিশোরদের মেলায় রূপ নিতো। 'কুক পালানো', 'ছোয়াছুঁয়ি', 'কানামাছি' ছিল রাজুদের রাতের খেলা। তবে 'কুক পালানো'ই ছিল তাদের প্রধান খেলা। কেউ কেউ আবার গল্পের ঝাঁপি খুলে বসতো। রূপকথার রাজকুমার-রাজকুমারীর জগতে ডুবে যেত অনেকেই।\nবিদ্যুৎ না আসা পর্যন্ত অবিরাম তারা খেলেই চলত। যেই বিদ্যুৎ আসত, অমনি সবাই উঠোন খালি করে এক দৌড়ে বাসায় ফিরে যেত। হাত-মুখ ধুয়ে ফের রাজু পড়তে বসতো। পড়ার চেয়ে ঘুমই তখন তাকে বেশি টানত। কতদিন যে না খেয়েই রাজু ঘুমিয়ে যেত তার কোনো ইয়ত্তা ছিল না। অবশ্য মা তাকে ঘুম থেকে উঠিয়ে হাতে তুলে খাইয়ে দিতেন। হঠাৎ বাসের কর্কশ হর্নে রাজু সম্বিৎ ফিরে পায়। শৈশবের স্বর্গ থেকে নেমে আসে নগর জীবনের বাস্তবতার মাটিতে। দীর্ঘশ্বাসে বুক তার ভারি হয়ে আসে। দ্রুত হেঁটে চলে রাজু। সামনের গলিতে গিয়েই যে তাকে বাস ধরতে হবে। ফিরতে হবে ইট-পাথরের বদ্ধ কৃঠিতে।"
        }
      ]
    }
  ]
}